Title,Link,Author,Category,Content
Nie wszystkie ślimaki wyglądają tak samo. Oto jadowity niebieski smok. Co o nim wiemy?,https://www.national-geographic.pl/artykul/nie-wszystkie-slimaki-wygladaja-tak-samo-oto-niebieski-smok-co-o-nim-wiemy-220411010943,Unknown,['Przyroda'],"Morza i oceany często są porównywane do przestrzeni kosmicznej. Nie ze względu na ciemności w najgłębszych partiach, a przez to, że niewiele wiemy o większości zamieszkujących je stworzeń. Autorzy badań opublikowanych na łamach czasopisma naukowego „Science Advances” twierdzą, że ponad połowa form życia w oceanach jest niezbadana. Niektóre z gatunków znanych nauce występują tak rzadko, że ich zaobserwowanie w środowisku naturalnym może wywołać niemałą sensacją. Tak też było w Stanach Zjednoczonych. Ślimaki kojarzą nam się z obślizgłymi stworzonkami, które chowają się w muszli. Rzeczywiście, większość gatunków występujących w Polsce można tak opisać. Całą gromadę tworzy jednak ponad 100 tys. gatunków ślimaków lądowych i morskich. Niektóre z nich mają bardzo nietypowy wygląd. Przekonał się o tym Erick Yanta, Amerykanin wypoczywający razem z żoną na wyspie Mustang w Zatoce Meksykańskiej. 
Niebieski smok nie przypomina ślimaków, jakie spotykamy w Polsce. / fot. James Chasty Para spacerowała po plaży, kiedy zauważyli maleńkie, nie dłuższe niż trzy centymetry, biało-niebieskie stworzonko przylegające do skały. Yanta sfilmował je z bliska. Co to było? Małżeństwo trafiło na jadowitego ślimaka Glaucus atlanticus, znanego w Polsce jako niebieski smok lub jaskółka morska. Mimo maleńkich rozmiarów Glaucus atlanticus nie jest bezbronny. W menu ślimaka znajduje się między innymi jadowity żeglarz portugalski. Co ciekawe, zwierzę jest odporne na jego jad. Ba, wręcz przechowuje truciznę swojej ofiary, a następnie wykorzystuje ją do ochrony przed drapieżnikami i ludźmi. Użądlenie ślimaka jest bardzo bolesne, a w rzadkich przypadkach może zagrażać życiu. Inne objawy poza miejscowym bólem to nudności i wymioty.  Amerykanin nie ukrywa, że nawet gdyby wcześniej wiedział o tym ryzyku użądlenia przez niebieskiego smoka, i tak zdecydowałby się pooglądać go z bliska. Niebieski smok żywi się też niektórymi meduzami. Sporadycznie ślimaki dopuszczają się kanibalizmu. Cytowany przez CNN Erick Yanta przyznał, że wcześniej widział wiele nietypowych zwierząt morskich. Tym razem miał jednak prawdziwą zagwozdkę. W jej rozwiązaniu pomogli mu internauci. Przypuszczenia amatorów potwierdził David Hicks, profesor na University of Texas w Rio Grande Valley. W rozmowie z CNN dodał, że niebieski smok żyje na powierzchni otwartego oceanu. Ma niebieski brzuch i srebrny grzbiet, przez co trudno go zauważyć w wodzie. W ten sposób, dryfując brzuchem do góry, unika drapieżników. 
Niebieski smok w ataku. / fot. David Maitland"
"Życie na Ziemi pojawiło się o wiele wcześniej, niż sądzili naukowcy. Kiedy powstało?",https://www.national-geographic.pl/artykul/zycie-na-ziemi-pojawilo-sie-o-wiele-wczesniej-niz-sadzili-naukowcy-kiedy-powstalo-220414121408,Unknown,"['Odkrycia', 'Nauka']","Ziemia powstała z mgławicy słonecznej ok. 4,5 mld lat temu. W opowieści o naszej historii ta data jest pewna. Jednak to, co działo się później, ciągle stanowi przedmiot intensywnej naukowej debaty. Niektóre badania wskazują, że skorupa ziemska zestaliła się w czasie zaledwie 100 mln lat. Niedługo później na powierzchni planety miały pojawić się oceany. Gdyby te teorie były poprawne, oznaczałyby, że na Ziemi bardzo prędko mogły powstać warunki niezbędne do narodzin życia. Kiedy na planecie pojawiła się materia ożywiona? „Jeszcze w latach 50. XX wieku sądzono, że życie ma nie więcej niż 600 mln lat” –  pisał w „Krótkiej historii prawie wszystkiego” Bill Bryson. „W latach 70. kilka śmiałych dusz przypuszczało, że może mieć nawet 2,5 mld lat. Obecnie akceptowana liczba 3,85 mld lat oznacza zaskakująco wczesny początek życia”. Tylko czy ta liczba na pewno jest poprawna? Formacja skalna Quebec’s Nuvvuagittuq Supracrustal Belt (NSB) znajduje się na północy kanadyjskiej prowincji Quebec. Kiedyś była częścią morskiego dna. Jest znana geologom na całym świecie, ponieważ zawiera jedne z najstarszych skał, jakie kiedykolwiek odkryto na Ziemi. W 2008 r. geochemik Dominic Papineau z Kolegium Uniwersyteckiego w Londynie (UCL) znalazł tam kawałek skały. Był to kamień wielkości pięści. Poddano go skrupulatnym badaniom, które wykazały, że ma między 3,75 a 4,28 mld lat. Kamień ma porowatą strukturę, w której uwidaczniają się liczne włókna i węzły. W 2017 r. naukowcy postawili hipotezę, że to skutek działania bakterii. Tamta praca została poddana krytyce – inni badacze zwrócili uwagę, że opisana struktura znaleziska może być również pochodzenia nieorganicznego. Dr Papineau nie dał jednak za wygraną. Wraz z zespołem przeprowadził dalsze badania skały. Ich rezultaty zostały właśnie opublikowane w czasopiśmie naukowym „Science Advances”. Badacze użyli laserowego mikroskopu wykorzystującego spektroskopię Ramana. To technika badawcza pozwalająca ustalić skład chemiczny badanej próbki. Cyfrowo zrekonstruowali również jej wewnętrzną strukturę z pomocą superkomputera, który przetworzył tysiące zdjęć jej kawałków. Próbka została wpierw pocięta na części o grubości 100 mikrometrów, czyli tysięcznych części milimetra. Badanie przyniosło istotny rezultat. W próbce został znaleziony charakterystyczny kształt – prawie centymetrowej długości „łodyga” z równoległymi „gałęziami” po obu stronach. Zdaniem badaczy musi ona być pochodzenia biologicznego, ponieważ coś takiego nigdy nie powstałoby wyłącznie w wyniku reakcji chemicznych. –  Nasze badanie silnie sugeruje, że od 3,75 do 4,28 mld lat temu na Ziemi istniało już sporo różnych typów bakterii – komentuje Papineau. –  To oznacza, że życie mogło pojawić się na naszej planecie już 300 mln lat po jej powstaniu – dodaje. Czyli już 4,2 mld lat temu! Odkrycie jest istotne dla poszukiwania życia pozaziemskiego. –  We właściwych warunkach życie może pojawić się naprawdę szybko – zauważa Papineau. –  A to zwiększa szanse na jego istnienie na egzoplanetach – podsumowuje."
Noc spadających gwiazd. Kiedy na niebie widać najwięcej meteorów? Jak obserwować spadające gwiazdy?,https://www.national-geographic.pl/artykul/noc-spadajacych-gwiazd-kiedy-na-niebie-widac-najwiecej-meteorow-jak-obserwowac-spadajace-gwiazdy,Unknown,['Kosmos'],"Meteoroidy to krążące po kosmosie kawałki skał o średnicy mniejszej niż 10 m. Gdy meteoroid wpada w atmosferę ziemską, zaczyna świecić. Mówimy wówczas o spadającej gwieździe. Fachowa nazwa to meteor albo bolid. Co roku do atmosfery Ziemi trafia aż 40 tys. ton materii w postaci meteoroidów. To okruchy skalne i lodowe, pochodzące z komet i asteroid. Najczęściej szybko spalają się w górnych warstwach atmosfery. Tylko większe odłamki docierają niżej i są lepiej widoczne. Nazywamy je meteorami, a potocznie spadającymi gwiazdami. Większą szansę na obserwację spadających gwiazd mamy wtedy, gdy na niebie pojawiają się roje meteorów. Wówczas, jeśli warunki są sprzyjające, może nas czekać prawdziwa noc spadających gwiazd. Poniżej opisujemy najbardziej aktywne roje meteorów, które można obserwować w Polsce. Kwadrantydy to rój meteorów widoczny od 1 do 7 stycznia. Jego maksimum występuje w okolicach 3-4 stycznia. Astronomowie zaliczają Kwadrantydy do rojów bardzo aktywnych. Prawie zawsze można obserwować ponad sto „spadających gwiazd” na godzinę, a w maksimum nawet ok. 120. Nazwa roju pochodzi od nieistniejącego już gwiazdozbioru Kwadrantu Ściennego (Quadrans Muralis). Obecnie ta konstelacja to część gwiazdozbioru Wolarza. Naukowcy sądzą, że Kwadrantydy są resztkami komety C/1490 Y1. W połowie kwietnia na niebie pojawia się aktywny rój Lirydów. Został on utworzony przez kometę C/1861 G1 (Thatcher). Aktywność roju wypada pomiędzy 16 a 25 kwietnia. Maksimum aktywności występuje w okolicach nocy z 21 na 22 kwietnia. Od 4 do 6 maja z Ziemi widoczne są eta Akwarydy. To rój meteorów znanych dzięki komecie Halleya. Najwięcej – od 20 do 40 na godzinę – zobaczyć można 5 maja. Najlepszy moment na obserwacje wypada na godzinę do dwóch przed brzaskiem. Eta Akwarydy charakteryzuje duża prędkość, z którą wpadają w atmosferę Ziemi, sięgająca 240 tys. km/godz. Tak szybkie spadające gwiazdy mogą pozostawiać na niebie długie, błyszczące ślady utrzymujące się nieraz ponad kilkanaście sekund. Szukając ich na niebie wzrok należy skierować w stronę jednej z najstarszych znanych nam konstelacji – gwiazdozbioru Wodnika. Pod koniec maja na niebie mogą być widoczne tau Herkulidy. To rój meteorów, który pojawia się, gdy Ziemia przechodzi przez pyły powstałe po pęknięciu jądra komety 73P/Schwassmann-Wachmann 3. Tau Herkulidy można obserwować od 19 maja do 19 czerwca, maksimum przypada 3 czerwca. Perseidy to najbardziej znany rój meteorów, który funduje nam prawdziwą noc spadających gwiazd. Jego radiant, czyli punkt na sferze niebieskiej, z którego pozornie rozbiegają się drogi meteorów, leży w obrębie gwiazdozbioru Perseusza. Jest to jeden z najbardziej regularnych i najaktywniejszych rojów meteorów, które obserwuje się od około 2000 lat. Rój Perseidów można oglądać na nocnym niebie od 27 lipca. 12 sierpnia wieczorem ma miejsce kumulacja tego widowiska. Perseidy to meteoroidy pozostawione przez kometę 109P/Swift-Tuttle. Przelatuje ona w pobliżu Słońca co 133 lata. Perseidy poruszają się ze średnią prędkością 212 tys. km/godz. Świetliste ślady zostawiane przez rozgrzane meteory są widoczne nawet przez kilkadziesiąt sekund. Z komety Halleya powstał też drugi rój meteorów poza eta Akwarydami. To Orionidy, których 5-dniowe maksimum aktywności przypada około 21 października. Ich radiant znajduje się w gwiazdozbiorze Oriona, na granicy z konstelacją Bliźniąt. W czasie jego maksimum możemy obserwować ok. 20–30 meteorów na godzinę. Maksimum aktywności zimowego roju Geminidów przypada na 13 i 14 grudnia. Rój widoczny jest na niebie od 4 grudnia do 17 grudnia. Można zaobserwować w nim 120–160 meteorów na godzinę. Elementy roju Geminidów to kawałki asteroidy Phaethon. Geminidy to jedyny obok Kwadrantyd rój meteorów, którego źródłem jest asteroida, a nie kometa. Geminidy wchodzą w naszą atmosferę z umiarkowaną prędkością 35 km/s (126 tys. km/godz.). Dzięki temu łatwiej jest je zaobserwować. Meteory mają często żółtawe zabarwienie. Rozpadają się na wysokości ok. 39 km nad Ziemią. Obserwacje w czasie nocy spadających gwiazd najlepiej prowadzić z obszaru, gdzie mamy najlepszą widoczność. Ważne jest, by niebo nie było zasłonięte drzewami czy budynkami. Najlepsze są miejsca oddalonego od sztucznych źródeł światła. Noc powinna być bezksiężycowa i bezchmurna. Aby uniknąć zanieczyszczenia światłem warto odwiedzić miejsca zwane parkami lub rezerwatami ciemnego nieba."
"„Dziś” w Birmie to jeden wielki znak zapytania. O życiu w tym fascynującym kraju opowiada Aleksandra Minkiewicz, dyrektorka Yangon Film School",https://www.national-geographic.pl/artykul/dzis-w-birmie-to-jeden-wielki-znak-zapytania-o-zyciu-w-tym-fascynujacym-kraju-opowiada-aleksandra-minkiewicz-dyrektorka-yangon-film-school,"Patronat nad festiwalem „Pięć Smaków""",['Ludzie'],"W programie 15. edycji znalazła się m.in. sekcja Birma dziś, a niej zestaw krótkich metraży wyprodukowanych przez Szkołę Filmową w Jangonie, której dyrektorką od 2016 roku jest pochodząca z Polski Aleksandra Minkiewicz. Filmy studentów i absolwentów Szkoły prezentują różnorodne oblicza współczesnej Birmy: spotkania tradycji ze współczesnością, wyzwania ekonomiczne, pejzaż miejskich i prowincjonalnych historii. Filmy pokazują, jak polityczne turbulencje kształtują codzienność mieszkańców tego kraju, a zarazem są głosem pokolenia, które właśnie w tej chwili mierzy się z radykalnym ograniczeniem wolności wypowiedzi. Szkoła Filmowa w Jangonie od kilkunastu lat jest miejscem rozmów o tożsamości kraju i jego bardzo różnorodnego społeczeństwa, złożonego z licznych grup etnicznych - wiele studentek i studentów Szkoły z nich właśnie się wywodzi. Studenci i absolwenci uczelni w dokumentalnych i quasi dokumentalnych formach rejestrują historie ze zmieniającej się rzeczywistości - zarówno te z dużych ośrodków, jak i niewielkich, lokalnych społeczności. Ich produkcje są bezcennym materiałem, który niesłyszane dotąd głosy kieruje do szerokiej grupy odbiorców w kraju i zagranicą.  O Birmie rozmawiamy Aleksandrą Minkiewicz, dyrektorką Yangon Film School: Sekcja nazywa się Birma dziś – co znaczy słowo „dziś” w tym przypadku? Spora część filmów została wyprodukowana kilka lat wcześniej – czy ma to jakieś znaczenie? Aleksandra Minkiewicz: “Dziś” w Birmie to jeden wielki znak zapytania. Niepewność i autentyczny strach o jutro, wyczekiwanie. “Dziś” się w Birmie nie żyje, tylko przeczekuje. Czas liczy się na ‘przed i po’. Ta kluczowa data to 1 lutego 2021, gdy wojskowi przejęli władzę, krwawo stłumili wielotysięczne demonstracje i praktycznie zlikwidowali wolne media. Niedługo mija rok od tego wydarzenia, a sytuacja w kraju wciąż jest daleka od stabilizacji. Widziałam, jak z dnia na dzień euforia pierwszych lat po demokratycznych wyborach z 2015 roku, wiara w lepsze jutro i nadzieja powoli gasły w oczach całego pokolenia młodych ludzi, którzy wychowali się już w dobie wszechobecnego internetu, praktycznie nieograniczonego dostępu do informacji, otwartych granic, aż kompletnie znikły w miarę intensyfikacji działań armii. Nasze ‘dziś’ to strach przed wyjściem z kamerą na ulice, patrole wojska na ulicach i codzienne aresztowania opozycji.  Młodzi ludzie, którzy nie pamiętają wydarzeń z 1988 roku, przeżyli szok, gdy wojsko wyciągnęło do demonstrantów broń maszynową i pierwsi demonstranci zostali zastrzeleni zaledwie kilka przecznic od naszej szkoły. To było przełomowe doświadczenie, gdyż do tej pory tego typu zachowania armii były powszechne raczej na terenach etnicznych, z daleka od bezpiecznych i coraz zamożniejszych ulic Rangunu czy Mandalaj. W dużych miastach postęp ostatnich lat było widać gołym okiem, a to co działo się na terenach etnicznych było tematem niewygodnym, zbywanym milczeniem, fejk njusem. To działo się ‘u nich’, gdzieś daleko, więc po co się przejmować. Teraz panuje większe zrozumienie dla cierpienia mieszkańców terenów etnicznych i wręcz podziw dla ich partyzantek walczących z armią birmańską praktycznie nieprzerwanie od zakończenia II Wojny Światowej. Tereny przez nie kontrolowane nazywa się teraz ‘terenami wyzwolonymi’. Dlatego te filmy, mimo że zostały wyprodukowane kilka lat temu, są tak ważne. Pokazują świat, kiedy wszyscy wciąż mieli jeszcze nadzieję, mimo że było ciężko. To barwne, czasem śmieszne, czasem smutne historie ludzi z różnych zakątków Birmy. Pokazane z perspektywy młodych Birmańczyków reprezentujących różne grupy etniczne i opowiedziane ich językiem. To są historie przez nich wybrane, często tak dojrzałe, że za każdym razem zaskakuje, że to są przecież filmy studenckie. Zostają w naszych głowach przez wiele dni. Są też ostrzeżeniem przed idealizowaniem świata ‘przed zamachem’, pod rządami NLD (Narodowej Ligii na Rzecz Demokracji pod przywództwem Aung San Suu Kyi) - kraj wciąż borykał się z ogromnymi nierównościami społecznymi, dyskryminacją, korupcją, otwartym konfliktem w stanach Szan, Kaczin i Karen oraz oskarżeniami o czystki etniczne w stanie Arakan. Wolność słowa wciąż była mocno ograniczana, dziennikarze i filmowcy byli wsadzani do więzienia (chociaż nie masowo, jak teraz), a cenzura była naszych chlebem powszednim. Ja sama oglądam te filmy teraz z ogromnym sentymentem, gdyż są dla mnie obrazem ze świata utraconego, który już nie wróci.  Jak Birmę pokazują filmy, które znalazły się w programie? Czy filmy pod tym względem mają elementy wspólne, wyłaniają spójny obraz, czy może każdy z nich pokazuje Birmę w innym świetle / z innej perspektywy? Aleksandra Minkiewicz: Piękno Birmy to jej niesamowita różnorodność i to widać na filmach, które znalazły się w programie festiwalowym. Każdy film to inna historia, z której wyłania się obraz kraju i ludzi niesamowicie zdeterminowanych do zapewnienia sobie i swoim dzieciom lepszej przyszłości. To obraz Birmy w przededniu zamachu stanu pokazujący, jak konflikt kształtuje codzienność zarówno w dużych miastach i wioskach z dala od nowoczesności. To też głos młodego pokolenia, które z jednej strony wciąż tkwi głęboko zakorzenione w tradycji, ale z drugiej już kształtowane jest przez wyzwania globalizacji. Jakie metody wykorzystywane są w pracy ze studentkami/studentami? Aleksandra Minkiewicz: Learning by doing. Już pierwszego dnia przyszli filmowcy dostają do ręki profesjonalne kamery filmowe i sprzęt dźwiękowy, aby się z nim oswoić i nauczyć jak z niego korzystać - początkowo w czasie realizacji prostych kilkuminutowych dokumentów, a z czasem coraz dłuższych form. Aby zostać dokumentalistą nie wystarczy nauczyć się technicznej obsługi sprzętu filmowego; to cały proces kształtowania postawy i światopoglądu, wrażliwości na drugiego człowieka i umiejętności słuchania. Prowadzimy zajęcia z historii filmu, w tym burzliwej historii kina birmańskiego i propagandy; analizy filmowej, montażu, dźwięku, animacji dokumentalnej, scenopisarstwa i produkcji. Do tego oglądanie jak największej ilości klasyków i współczesnych filmów fabularnych i dokumentalnych. To holistyczne podejście mające na celu kształtowania całego toku myślenia jak dokumentalista/ka, w połączeniu z technicznym wykształceniem na światowym poziomie. Wśród naszych wykładowców i wykładowczyń znajdują się zarówno profesjonaliści/stki z międzynarodowym stażem z Australii, Finlandii, Niemiec, Wielkiej Brytanii, Indii czy Pakistanu, jak i rosnąca w siłę kadra birmańska wykształcona w ramach naszego programu Train-to-Teach. YFS to jedyna szkoła filmowa w Birmie, więc praktycznie całą birmańską kadrę musieliśmy najpierw sobie sami wykształcić. Naszym celem jest też przygotowanie szkoły do zarządzania przez lokalną administrację. Krótko mówiąc muszę sprawić, aby moja obecność stała się zbędna. Na drugim roku studenci i studentki biorą udział w konkursie na najlepszy film dokumentalny. Muszą utworzyć trzy-osobowe ekipy filmowe (dyrektor/ka, operator’ka i dźwiękowiec) i złożyć wniosek zawierający zarys pomysłu, lokalizację, analizę bezpieczeństwa i budżet. Wszystko oczywiście przy wsparciu naszego zespołu, który pełni rolę producenta. Projekty filmowe realizowane są na terenie całej Birmy. Nasi studenci i studentki często wracają z projektami filmowymi do swoich rodzinnych stron, dzięki czemu otrzymujemy w rezultacie wspaniałe, intymne historie z najdalszych zakątków Birmy, praktycznie niedostępnych dla obcokrajowców, powiedziane językiem i oczami ludzi, którzy stamtąd pochodzą i chcą dać głos tym, którzy do tej pory tego głosu nie mieli.  Dużą wagę kładziemy też na wpojenie naszym studentom i studentkom szacunku dla praw człowieka, poszanowania środowiska i etyki dziennikarskiej. Na pierwszym roku dostają np. butelki wielorazowego użytku na wodę, aby ograniczyć zużycie plastiku, uczą się o prawach autorskich i przechodzą specjalistyczne szkolenia z bezpieczeństwa (np. jak zachowywać się na wojskowych punktach kontrolnych czy na obszarach zaminowanych), pierwszej pomocy (co jest niezmiernie istotne w kraju, gdzie dostęp do opieki medycznej w nagłych przypadkach jest praktycznie nieistniejący) oraz PSEA (Prevention of Sexual Abuse and Exploitation). Na czym polega wyjątkowość rekrutacji studentek/studentów do szkoły? Aleksandra Minkiewicz: Yangon Film School to wyjątkowa instytucja, której celem jest wyrównanie szans w dostępie do edukacji filmowej dla utalentowanych młodych Birmańczyków i Birmanek reprezentujących różne grupy etniczne i mniejszości religijne. Brzmi to może jak żargon organizacji pozarządowej wyjęty prosto z aplikacji o grant, ale w naszym przypadku to sformułowanie akurat świetnie odzwierciedla podejście do rekrutacji w YFS. Birma to kraj szalenie zróżnicowany etnicznie, w którym sektor medialny przez ponad siedem dekad był zdominowany przez główną grupę etniczną Bamar i mężczyzn. W efekcie, cały przekaz medialny i filmowy był (i do pewnego stopnia nadal jest) zniekształcony. Prezentował jednostronny obraz Birmy bez uwzględniania kwestii etnicznych czy religijnych z punktu widzenia faktycznych członków tych grup i całkowicie wręcz pomijał kwestię przemocy wobec kobiet, w tym przemocy seksualnej wykorzystywanej przez armię birmańską, jako broń w walce z partyzantkami etnicznymi, bo to przecież nieładnie tak mówić głośno o ‘tych rzeczach’. Często osoby pochodzące z mniejszości etnicznych są przedstawiane jako mniej zaradne, przygłupie czy stojące niżej na wyimaginowanej drabinie społecznej. Obraz kobiet wyłaniający się z przekazów medialnych jest równie stereotypowy: matki, służące podające kawę na spotkaniach czy śliczne, posłuszne młode dziewczyny ubrane w tradycyjne birmańskie longyi. Staramy się to zmienić i pokazać prawdziwy obraz Birmy, dlatego rekrutacja to kluczowy dla YFS etap całego programu nauczania i budowania bardziej zróżnicowanego i inkluzywnego sektora medialnego w Birmie, prezentującego różne głosy i perspektywy z zachowaniem zasad etyki i bezstronności. Co dwa lata, YFS rekrutuje 12 osób do naszego flagowego 3-letniego programu edukacji filmowej: 6 kobiet i 6 mężczyzn. Staramy się, aby przynajmniej 40% studentów i studentek pochodziło z mniejszości etnicznych innych niż Bamar i reprezentowało przynajmniej trzy religie.  Szukamy perełek, nieoszlifowanych talentów, osób wyjątkowo utalentowanych ale też pracowitych, z pasją, aktywnych w swoich społecznościach, bez względu na ich dotychczasowy poziom wykształcenia, status materialny, tożsamość płciową, czy pochodzenie etniczne. Do YFS trafiają zarówno dzieci drobnych rolników ze stanu Kayah, nauczycieli z Szan czy nieźle usytuowanych rodzin z Rangunu z tradycjami filmowymi. Każdy ma równie szanse. Nasi studenci i studentki nie muszą mówić po angielsku, ale muszą rozumieć i mówić w języku birmańskim w stopniu zaawansowanym, gdyż wszystkie zajęcia są prowadzone po birmańsku lub tłumaczone z angielskiego na birmański. 3-letni program edukacji filmowej na YFS, która jest jedyną szkołą filmową w Birmie, jest całkowicie bezpłatny. Studenci i studentki otrzymują niewielkie stypendium, które pozwala im utrzymać się w Rangunie. W trakcie kursów zapewniamy zakwaterowanie, wyżywienie, ubezpieczenie i zwrot kosztów transportu. Na późniejszym etapie studenci i studentki mogą również liczyć na pracę w naszym social enterprise - Yangon Film Services lub płatny mentoring dla młodszych kolegów i koleżanek."
Co chrumkają świnie? Naukowcy po raz pierwszy odszyfrowali ich emocje,https://www.national-geographic.pl/artykul/co-chrumkaja-swinie-naukowcy-po-raz-pierwszy-odszyfrowali-ich-emocje-220308124739,Unknown,['Nauka'],"Wszyscy dobrze wiemy, jakie odgłosy wydają świnie. Chrumkanie może wydawać nam się bezcelową kakofonią. Naukowcy dowodzą jednak, że w rzeczywistości poszczególne dźwięki odpowiadają konkretnym emocjom. Międzynarodowy zespół badaczy z Danii, Szwajcarii, Francji, Niemiec, Norwegii i Czech zebrał nagrania świń z różnych etapów życia: od narodzenia do śmierci. Po przeanalizowaniu ponad 7 tys. nagrań około 400 zwierząt naukowcy opracowali algorytm, który pozwala ustalić, czy świnia odczuwa szczęście, ekscytację, strach, stres lub coś pomiędzy.  – To badanie pokazuje, że odgłosy zwierząt pozwalają nam zrozumieć ich emocje. Udowadniamy także, że algorytm może być wykorzystywany do dekodowania i rozumienia emocji świń. To ważny krok w kierunku poprawy dobrostanu zwierząt gospodarskich – tłumaczy profesor Elodie Briefer z Wydziału Biologii Uniwersytetu Kopenhaskiego. Odgłosy to nie jedyny klucz do zrozumienia emocji świń. Typowym zachowaniem podczas negatywnych sytuacji było też stanie w miejscu nieruchomo lub, przeciwnie, próba ucieczki. Szczęśliwie świnie stawiały z kolei uszy i chętnie eksplorowały otoczenie. Odgłosy świń rejestrowano w różnych środowiskach i sytuacjach, zarówno pozytywnych i negatywnych. Do szczęśliwych okoliczności naukowcy zaliczają między innymi chwile, w których prosięta ssą mleko matki lub gdy wracają do rodziny po rozdzieleniu. Świnie przede wszystkim sygnalizowały negatywne emocje podczas separacji, walk z innymi osobnikami, kastracji i uboju. Naukowcy aranżowali różne scenariusze wydarzeń, tak aby poszerzyć spektrum emocji świń. W eksperymentalnych chlewach utworzono specjalne przestrzenie z zabawkami (były to nowe, nieznane wcześniej obiekty) i jedzeniem. Pozostałe były puste, pozbawione dodatkowych bodźców. Przez cały czas badacze monitorowali nie tylko odgłosy zwierząt, ale także ich zachowanie oraz tętno. Wysokie i niskie. długie i krótkie. Dźwięki wydawane przez świnie można dopasować do konkretnych emocji. / fot. Andy Sacks/Getty Images Analiza nagrań wykazała, że świnie najczęściej wydawały wysokie dźwięki, przypominające krzyki i piski, w negatywnych sytuacjach. Niższe chrumkanie można było usłyszeć w różnych okolicznościach, nie tylko tych pozytywnych. Dopiero długość poszczególnych dźwięków pozwoliła zrozumieć kolejną zależność. – Istnieją wyraźne różnice w zawołaniach świń, gdy patrzymy na pozytywne i negatywne sytuacje. W pozytywnych odgłosy są znacznie krótsze. [...] Algorytm rozpoznający te dźwięki, może przypasować 92% wezwań do właściwych emocji – mówi prof. Briefer. Badanie emocji zwierząt to wciąż dość młoda dziedzina nauki. Od 20 lat cieszy się rosnącym zainteresowaniem, ponieważ zdrowie psychiczne zwierząt gospodarskich wpływa korzystnie na ich ogólny dobrostan. Obecnie rolnicy skupiają się jednak przede wszystkim na zdrowiu fizycznym trzody. Opracowanie systemu monitorowania emocji świń to pierwsze takie badanie na świecie. Jego autorzy mają nadzieję, że to podwaliny nowej platformy, która pozwoli właścicielom zwierząt dbać o ich kondycję psychiczną."
W indyjskim mieście obowiązuje zakaz sprzedaży i konsumpcji mięsa,https://www.national-geographic.pl/artykul/w-indyjskim-miescie-wprowadzono-zakaz-sprzedazy-i-konsumpcji-miesa,Unknown,['Ludzie'],"Początkowo wegetarianie decydowali się na bezmięsną dietę, żeby nie przyczyniać się do cierpienia zwierząt. Dopiero później naukowcy wskazali inne korzyści wynikające ze zmiany nawyków żywieniowych, zdrowotne i klimatyczne. Z tegorocznych badań wynika, że w latach 2007–2013 57 proc. emisji gazów cieplarnianych związanych z żywieniem pochodziło z produkcji żywności pochodzenia zwierzęcego – w tym z upraw paszy dla zwierząt gospodarskich. To oczywiście nie pierwsza takie wnioski, a ludzie na całym świecie już od kilku lat coraz chętniej rezygnują lub ograniczają mięso. Niektóre miejsca przeszły prawdziwą rewolucję. Indyjskie miasto Waranasi do niedawna przyciągało przede wszystkim turystów zainteresowanych rozwojem duchowym oraz wschodnimi religiami i filozofią. Po przekształceniu w wegetariański raj jest to też jedno z ulubionych miejsc entuzjastów bezmięsnej diety. Zgodnie z wierzeniami Hindusów Waranasi zostało założone przez Śiwę – jednego z najważniejszych i najtrudniejszych do zrozumienia indyjskich bogów. Znawcy zwracają uwagę to, że w jego licznych wyobrażeniach pojawią się różne sprzeczności. Według jednego z przekazów Śiwa został okrzyknięty wegetariańskim bogiem. Właśnie dlatego dziś większość mieszkańców miasta przestrzega „ściśle wegetariańskiej” (satwicznej) diety. Bezmięsne dania można dostać w całych Indiach, jednak wegetariańska kuchnia w Waranasi fascynuje turystów i kucharzy nie tylko ze względu na smaki, ale również silnie powiązania z duchowością. Menu w wielu restauracjach opiera się na zasadach ajurwedy, czyli tradycyjnej medycyny indyjskiej. I tak na przykład zabrania się używania cebuli i czosnku do gotowania, ponieważ mogą zwiększać u ludzi gniew, agresję i niepokój. Przejście na dietę satwiczną jest priorytetem dla tych, którzy chcą osiągnąć zbawienie. W prawie każdym domu w Waranasi znajduje się ołtarz poświęcony Śiwie. Jeszcze kilka lat temu wiele restauracjach w mieście serwowano mięso z myślą o zachodnich turystach i hinduskich pielgrzymach, którzy nie są wegetarianami. Dopiero w 2019 r. rząd zakazał sprzedaży i konsumpcji potraw mięsnych w promieniu 250 m od wszystkich świątyń i zabytków w Waranasi. To zachęciło restauratorów do uzupełnienia menu o dania wegetariański oraz przepisy satwiczne. Do tej pory przekazywano je w rodzinach z pokolenia na pokolenie w tajemnicy przed turystami.  Od wprowadzenia zakazu liczba ściśle wegetariańskich restauracji w Waranasi powiększyła się kilkukrotnie. W wielu z nich menu zmienia się w ciągu dnia, ponieważ jest uzależnione od dostępności świeżych składników na najbliższym targu. Taka polityka daje gwarancję smaku i jakości. Szefowie kuchni wyróżnieni gwiazdkami Michelin przyznają, że od jakiegoś czasu inspiracji szukają właśnie w przepisach z Waranasi. – Podałem naleśniki z mąki gryczanej w mojej restauracji na Manhattanie. Smakują niebiańsko – mówi Vikas Khanna."
"Filmy o zjawiskach przyrody: TOP 7, które choć raz w życiu powinien obejrzeć absolutnie każdy",https://www.national-geographic.pl/artykul/filmy-o-zjawiskach-przyrody-burzach-tornadach-powodziach-tajfunach-trzesieniach-ziemi-zorza-polarnych-ktore-musisz-zobaczyc-oto-top-7-220427020348,Unknown,['Przyroda'],"Natura bywa piękna, ale bywa też brutalna. O ile w naszym przypadku możemy powiedzieć, że żyjemy w dość spokojnym regionie, a najniebezpieczniejsze zjawiska przyrody omijają nas szerokim łukiem, inni nie mają tyle szczęścia. Przypomnijmy chociażby tragiczne trzęsienie ziemi i tsunami na Oceanie Indyjskim z 2004 roku, w skutek których życie straciło ponad 230 osób, a kilka milionów zostało bez dachu nad głową. W epicentrum wstrząsów znajdowało się także Haiti. W tym położonym na Karaibach państwie w 2010 roku doszło do jedno z najtragiczniejszych – drugiego pod względem liczby ofiar – trzęsień ziemi w historii ludzkości. Mówiąc o największych katastrofach naturalnych, nie sposób pominąć huraganu Katrina, którego prędkość dochodziła do 280 km/godz. Niszczycielski żywioł sprzed 17 lat doprowadził do śmierci blisko 2 tys. osób. Największe starty ponieśli wówczas mieszkańcy Nowego Orleanu na południu Stanów Zjednoczonych. Zalane zostało niemal całe miasto, a wszystkie wały przeciwpowodziowe zniszczone przez wichurę.  Pełną listę najbardziej zabójczych zjawisk pogodowych, które do tej pory odnotowano, opublikowała w 2017 roku Międzynarodowa Organizacja Meteorologiczna (WMO). Znalazły się na niej: Poniżej prezentujemy zestawienie najpopularniejszych filmów o zjawiskach przyrody, które cieszą się dobrymi opiniami wśród krytyków oraz kinomaniaków i – co najważniejsze – są swego rodzaju przestrogą przed skutkami niszczycielskich żywiołów. Ranking otwiera głośny film z 2009 roku zatytułowany „2012” w reżyserii Rolanda Emmericha, opowiadający o końcu świata. To właśnie w 2012 r., a dokładnie 21 grudnia, według kalendarza Majów miała nastąpić apokalipsa. Produkcja prezentuje cały wachlarz zabójczych zjawisk. Począwszy od trzęsień ziemi, poprzez tsunami, na wybuchach wulkanów kończąc.  W rolach głównych: John Cusack, Amanda Peet i Chiwetel Ejiofor.  Norweski kandydat do Oscara w kategorii „najlepszy film nieanglojęzyczny” z 2016 roku. „Fala” opowiada o autentycznym zagrożeniu, które czyha na mieszkańców Geiranger, wsi w zachodniej Norwegii. Zdaniem naukowców, jeśli znajdująca się w regionie góra Åkneset pęknie, w tamtejszą ludność uderzy przeszło 80-metrowa fala tsunami. O tym, co w bliższej lub dalszej przyszłości może grozić tysiącom Norwegów przedstawia w swojej produkcji Roar Uthaug.  W rolach głównych: Kristoffer Joner, Ane Dahl Torp i Jonas Hoff Oftebro. Kolejna norweska propozycja oparta o rzeczywiste zdarzenia. Kolejna z Kristofferem Jonerem w roli głównej. „The Quake. Trzęsienie ziemi” to kontynuacja wspomnianego chwilę wcześniej filmu „Fala”. Fabuła nawiązuje do wydarzeń z 1904 roku, kiedy w stolicy Norwegii, Oslo, trzęsienie ziemi o sile 5,4 w skali Richtera. Po ponad stu latach historia ma się powtórzyć, ale ze zdwojoną siłą. Nikt jednak nie wierzy w podejrzenia naukowców i bagatelizują ich przestróg.  W rolach głównych: Kristoffer Joner, Kathrine Thorborg Johansen i Ane Dahl Torp.  Wątek trzęsienia ziemi pojawia się w wielu filmach. Przykład? Produkcja z 1974 roku o wymownym tytule „Trzęsienie ziemi” w reżyserii Marka Robsona. Cała akcja rozgrywa się w Los Angeles, który z dnia na dzień stał się epicentrum zabójczego kataklizmu. Rozpoczyna się dramatyczna walka o przetrwanie. Film otrzymał Oscara za „najlepszy dźwięk” i nagrodę za efekty specjalne.  W rolach głównych: Charlton Heston, George Kennedy, Walter Matthau i Ava Gardner.  „Niemożliwe” to oparta na faktach historia rodziny, która przeżyła katastroficzne tsunami w Tajlandii w 2004 roku. Maria i Henry wraz z trójką swoich synów postanawiają spędzić Święta Bożego Narodzenia nad Oceanem Indyjskim. Niestety, rajskie wakacje zamieniają się w istne piekło. 26 grudnia w wybrzeże uderza potężna fala tsunami niszcząca wszystko na swojej drodze. Rodzina Bennettów i pozostali kurortowicze zaczynają walkę o życie.  W rolach głównych: Naomi Watts, Ewan McGregor, Tom Holland, Samuel Joslin i Oaklee Pendergast.  Akcja filmu rozgrywa w miasteczku Huntingburg w stanie Indian. Pewnego dnia spokój tutejszych mieszkańców burzy powódź spowodowana przez obfite i długotrwałe opady deszczu. Jedynym ratunkiem jest ewakuacja. Dlatego ludzie opuszczają domy, zostawiając cały dorobek swojego życia. Jakby tego było mało, w mieście pojawia się grupa bandytów próbująca okraść opancerzoną furgonetkę przewożącą 3 miliony dolarów.   W rolach głównych: Morgan Freeman, Christian Slater, Randy Quaid i Minnie Driver.  Jedna z najnowszych produkcji na rynku. „Czas próby” to amerykański dramat w reżyserii Craiga Gillespiego z 2016 roku, którego akcja toczy się w latach 50. u wybrzeży Nowej Anglii podczas silnego sztormu. Żywioł przyczynia się do przełamania na pół zmierzającego do Bostonu tankowca Pendleton z 30-osobową załogą na pokładzie. Na pomoc rusz ekipa ratunkowa ze Straży Przybrzeżnej USA. Czy uda im się poskromić kataklizm i uratować życie marynarzy?  W rolach głównych: Chris Pine, Casey Affleck, Ben Foster i Holliday Grainger. "
Co warto zobaczyć w województwie wielkopolskim? Podpowiadamy!,https://www.national-geographic.pl/artykul/ciekawe-miejsca-w-wielkopolsce-co-warto-zobaczyc-w-wojewodztwie-wielkopolskim,Redakcja,['Historia'],"  Atrakcje drugiego co do wielkości województwa w Polsce przypadną do gustu każdemu. Coś dla siebie znajdą tam miłośnicy aktywnego wypoczynku (Wielkopolska jest jednym z tych regionów, które w największym stopniu promują aktywną turystykę), wielbiciele sportów wodnych i błogiego lenistwa nad brzegiem jeziora. Na piękno tego regionu z pewnością nie pozostaną obojętni pasjonaci architektury, także drewnianej i sakralnej. Mówiąc w skrócie - jest w czym wybierać. Mówiąc o Wielkopolsce, większości osób na myśl przychodzi Poznań. Rzeczywiście, stolica regionu z całą pewnością zasługuje na miano jednej z największych atrakcji turystycznych w regionie. Należy jednak pamiętać, że w województwie wielkopolskim znajdziemy masę innych, mniejszych lub większych, miast, a każde z nich oferuje swoje własne atrakcje. Często mniej oczywiste i niezbyt oblegane, ale z całą pewnością warte zobaczenia.  Zabytki, wśród których dominują zamki, pałace, wielkie katedry i małe kościółki, to jedno, ale nie można nie docenić też wielkopolskiej przyrody. Tamtejsze jeziora nie są tak liczne i okazałe jak mazurskie, jednak chyba nikt nie odmówi im uroku. Wspaniałe parki narodowe są poprzecinane ścieżkami rowerowymi i pieszymi szlakami, więc miłośnicy aktywnej turystyki poczują się tam jak u siebie. Mimo że Wielkopolska jest niezwykle zróżnicowanym regionem, to jego najmocniejszą kartą pozostaje historia. To właśnie tam możemy odkryć miejsca, które dały początek narodowi polskiemu. Szlak Piastowski pozwala poznać naszą historię u samych źródeł - wiele wielkopolskich zabytków pamięta jeszcze czasy pogańskich plemion.  Wiemy już, z czego słynie ten region. Zastanówmy się teraz, do których miejsc warto się udać. Co warto zobaczyć w Wielkopolsce? Poniżej zamieszczamy listę naszych propozycji.  Wycieczkę przedstawiającą atrakcje Wielkopolski otwiera stolica województwa. Pod względem nagromadzonych tam zabytków, Poznań tylko nieznacznie ustępuje Krakowowi. Co warto zobaczyć, będąc na miejscu? Jest tego całkiem sporo: Stary Rynek, renesansowy ratusz, który pamięta jeszcze XIV wiek, archikatedrę św. apostołów Piotra i Pawła - jeden z najstarszych kościołów w kraju, Stare Miasto i położony na północ od tego miejsca park Cytadela, wybudowany na początku XX wieku monumentalny Zamek Cesarski i Zamek Królewski, który stanowi najstarszą zachowaną rezydencję królewską w Polsce. To ledwie kilka przykładów miejsc, które po prostu trzeba odwiedzić, będąc w Poznaniu. Do planu wycieczki warto dodać także kilka mniej oczywistych pozycji, jak choćby Rezerwat Archeologiczny Genius Loci. Kolejne miejsce w planie wycieczki gromadzi najcenniejsze zabytki w Wielkopolsce. Po Gnieźnie warto poruszać się wzdłuż Traktu Królewskiego - szlaku turystycznego, który prowadzi zwiedzających przez najważniejsze atrakcje centrum miasta. Obowiązkowym punktem zwiedzania jest historyczne wzgórze Lecha, gdzie znajduje się najcenniejszy spośród wszystkich gnieźnieńskich zabytków - Katedra Gnieźnieńska. Pierwszy kościół został tam wybudowany w 970 roku, na polecenie księcia Mieszka I. 30 lat później spoczęło tam ciało św. Wojciecha. Najbardziej rozpoznawalnym symbolem katedry są słynne Drzwi Gnieźnieńskie. Kolejną wielką atrakcją Gniezna jest Muzeum Początków Państwa Polskiego.  Zamki w Wielkopolsce należą do najpiękniejszych w kraju. My polecamy udać się do Gołuchowa, gdzie we wspaniałym, inspirowanym architekturą francuską zamku mieści się siedziba oddziału Muzeum Narodowego w Poznaniu. Obiekt jest otoczony wspaniałym parkiem, w którym panuje niczym niezmącona cisza.   Będąc na miejscu, warto skierować swoje kroki w stronę zagrody prezentującej najwspanialsze okazy wielkopolskiej fauny: żubry, daniele, dziki i koniki polskie. To wspaniała atrakcja, nie tylko dla najmłodszych.  Wymieniając piękne miejsca w Wielkopolsce, nie można nie uwzględnić kolejnej pozycji z naszej listy. Budowa tego obiektu rozpoczęła się w 1822 roku, a zakończyła - 2 lata później. Pałac został wzniesiony jako letnia rezydencja Radziwiłłów. Duży, drewniany obiekt ""wyrasta"" w niezwykle malowniczym otoczeniu Doliny Baryczy. Kolejną wielkopolską atrakcją, którą każdy powinien zobaczyć, jest słynna Bazylika Matki Boskiej Licheńskiej. To największy kościół w Polsce i jeden z największych na świecie. Świątynię wybudowaną na planie krzyża wyróżnia centralna kopuła i 140-metrowa wieża z dwoma tarasami widokowymi. Wewnątrz znajduje się największy w Polsce zespół organów.   Żadna wycieczka regionalna nie może odbyć się bez wizyty w skansenie. Wielkopolski Park Etnograficzny, położony w malowniczej scenerii Jeziora Lednica (w Dziekanowicach), jest jednym z największych tego typu obiektów w Europie. Układ muzeum jest wzorowany na typowej XIX-wiecznej wsi. Słynne kopalnie soli znajdziemy nie tylko w Małopolsce. Kłodawski obiekt jest największym producentem soli w kraju i przy okazji - jedną z największych atrakcji Wielkopolski. Zwiedzający mogą podziwiać nie tylko wyrobiskowe korytarze, ale także wyeksploatowane komory solne, maszyny górnicze i oczywiście podziemną kaplicę.   Jeziora w Wielkopolsce należą do najbardziej urokliwych zakątków tego regionu. Które z nich warto odwiedzić? Polecamy wycieczkę nad Jezioro Łoniewskie, które zasłynęło jako uzdrowisko borowinowe. Wzdłuż linii brzegowej rozciągają się malownicze plaże ze świetnie rozwiniętą infrastrukturą turystyczną. W pobliżu jeziora znajdziemy grodzisko pamiętające początki Polski.  Na dokładkę mamy dla was kilka propozycji, które raczej nie zatrzymają was na dłużej. Niemniej jednak, warto się tam udać, choćby tylko na kilka chwil: Pyzdry - możemy podziwiać tam replikę armaty, z której oddano pierwszy strzał w Polsce, Wolsztyn - to właśnie tam znajduje się jedyna w Europie parowozownia, z której wyjeżdżają lokomotywy kursujące zgodnie z regularnym rozkładem jazdy,"
Międzynarodowa Stacja Kosmiczna. To orbitujące laboratorium miało zapewnić nam pokój. Jaki los czeka ISS?,https://www.national-geographic.pl/artykul/miedzynarodowa-stacja-kosmiczna-to-orbitujace-laboratorium-mialo-zapewnic-nam-pokoj-jaki-los-czeka-iss,Unknown,['Kosmos'],"Międzynarodowa Stacja Kosmiczna jest największą pojedynczą strukturą umieszczoną przez ludzi w kosmosie. Główna część budowy została ukończona w latach 1998-2011, ale stacja stale ewoluuje i rośnie. Ostatni moduł ISS, UM Prichal, został wyniesiony z kosmodromu Bajkonur w listopadzie 2021 roku. Obecnie ISS składa się z poniższych modułów: Międzynarodowa Stacja Kosmiczna jest nieprzerwanie zamieszkiwana od 2 listopada 2000 roku. Przez wszystkie lata eksploatacji, licząc do kwietnia 2022 roku, na stacji przebywało w sumie 251 astronautów, kosmonautów i turystów kosmicznych z 20 różnych krajów. Wielu z nich kilkukrotnie. Sama idea stacji narodziła się po rozpadzie ZSRR. Wówczas Rosja miała na orbicie stację Mir, którą, licząc od 1992 roku, zaczęli odwiedzać zachodni astronauci. W tym samym czasie Amerykanie rozwijali projekt własnej, kolejnej po Skylab stacji orbitalnej Freedom. Natomiast Europejczycy pracowali nad projektem Columbus. Dzięki wysiłkom NASA, ESA i Roskosmosu projekty udało się połączyć i stworzyć jeden wspólny organizm – Międzynarodową Stację Kosmiczną. Miała ona udowodnić, że mimo wewnętrznych sporów na Ziemi, kosmos powinien być wspólnym dobrem i miejscem naukowej współpracy. Już sama budowa stacji jest technologicznym i naukowym osiągnięciem. Ma ona służyć przede wszystkim jako wielkie laboratorium. Bada się w nim wpływ mikrograwitacji na struktury biologiczne i techniczne. Badania prowadzone są w wielu różnych dziedzinach, w tym w astrobiologii, astronomii, naukach fizycznych, materiałoznawstwie, pogodzie kosmicznej, meteorologii i badaniach na ludziach, w tym medycynie kosmicznej i naukach przyrodniczych. Współpracujący z ISS naukowcy mają szybki dostęp do danych i mogą sugerować załodze modyfikacje prowadzonych eksperymentów. Jeśli konieczne są dalsze eksperymenty, rutynowe starty statków zaopatrzeniowych pozwalają na stosunkowo łatwe dowożenie i uruchamianie nowego sprzętu. Załogi latają na kilkumiesięczne, średnio półroczne ekspedycje. Zapewniają około 160 godzin tygodniowo pracy z sześcioosobową załogą. Znaczną ilość czasu załogi zajmuje konserwacja stacji. To wielkie kosmiczne laboratorium, poruszające się na średniej wysokości około 400 km nad Ziemią. ISS okrąża naszą planetę raz na 90 minut. Na stacji są zamontowane instrumenty badawcze wykonane m.in. przez Polaków. Nasi inżynierowie pracowali m.in. przy instrumencie DESIS, którego zadaniem jest prowadzenie hiperspektralnych obserwacji naszej planety. Oznacza to jednoczesne obrazowanie powierzchni Ziemi w 235 zakresach promieniowania elektromagnetycznego. Kolejnym projektem jest ASIM. To eksperyment naukowy, którego celem jest badanie tajemniczych zjawisk i wyładowań, do których dochodzi w wysokich warstwach ziemskiej atmosfery. Program Międzynarodowej Stacji Kosmicznej miał się zakończyć w 2024 roku. Jednak partnerzy – USA, UE, Japonia i Kanada – zdecydowali o przedłużeniu pracy ISS do 2030. Kwestią otwartą pozostaje stanowisko Rosji, która ze względu na sankcje nałożone na nią przez zachodnich partnerów otwarcie mówi o zakończeniu współpracy."
"W stronę Ziemi zmierza kosmiczny relikt sprzed 4 mld lat. To kometa o największym jądrze, jakie kiedykolwiek odkryto",https://www.national-geographic.pl/artykul/w-strone-ziemi-zmierza-kosmiczny-relikt-sprzed-4-mld-lat-to-kometa-o-najwiekszym-jadrze-jakie-kiedykolwiek-odkryto-220413012257,Unknown,['Kosmos'],"Nasza wiedza o Układzie Słonecznym kryje w sobie pewien paradoks. Badamy Słońce oraz planety wewnętrzne. Zgromadziliśmy też bardzo dużo informacji o planetach zewnętrznych. Jednak największa struktura Układu Słonecznego pozostaje dla nas całkowitą niewiadomą, ponieważ wciąż nie potrafimy jej obserwować bezpośrednio. Mowa o Obłoku Oorta. To wielkie skupisko skalno-lodowych odłamków, które zostały najprawdopodobniej wyrzucone z Układu Słonecznego już po jego uformowaniu. Najprawdopodobniej, ponieważ jest to na razie wyłącznie hipoteza autorstwa holenderskiego astronoma Jana Oorta, postawiona w połowie XX w. Zakłada ona, że struktura ta ma od 4 do 4,5 mld lat. Naukowcy szacują, że Obłok Oorta jest gigantycznych rozmiarów. Może rozciągać się w pasie od 2 tys. aż do 100–200 tys. jednostek astronomicznych od Słońca. Jedna jednostka astronomiczna to miara odległości Ziemi od Słońca wynosząca 150 mln km. Choć jest tak wielki, Obłok Oorta nie zawiera dużo materii. Astronomowie Scott Sheppard i Chad Trujillo policzyli kiedyś, że całkowita masa obiektów, z których się składa, to zaledwie 1/80 masy Ziemi. W ramach Obłoku jest tam więc stosunkowo dużo kosmicznej przestrzeni, a mało ciał niebieskich.  Co ciekawe, niekiedy zdarza się, że niektóre z tych obiektów lecą z powrotem w kierunku Słońca. Taki właśnie obiekt odkryło przypadkiem dwóch astronomów – Pedro Bernardinelli i Gary Bernstein – w danych zbieranych w ramach przeglądu nieba Dark Energy Survey. Spostrzegli oni, że w 2014 r. w odległości ok. 30 jednostek astronomicznych od Słońca, na wysokości Neptuna, znajdowała się ogromna kometa. Nadano jej nazwę C/2014 UN271, jednak bywa również określana nazwiskami odkrywców. Była to najdalej odkryta kometa, którą kiedykolwiek wypatrzono. Jakie są jej rozmiary? Na to pytanie odpowiedział właśnie zespół prof. Davida Jewitta z Uniwersytetu Kalifornijskiego w Los Angeles. Praca na ten temat została opublikowana w czasopiśmie naukowym „The Astrophysical Journal Letters”. Do zmierzenia komety Bernardinelli-Bernstein naukowcy wykorzystali Kosmiczny Teleskop Hubble’a. 8 stycznia tego roku zrobili jej pięć zdjęć i przeprowadzili obserwacje radiowe. Otrzymane dane poddali skrupulatnej analizie. Kometa znajduje się zbyt daleko, by na zdjęciach uwidoczniło się jej lodowe jądro. Widać było za to wyraźnie komę – jasno świecącą gazową kulę, która otacza jądro każdej komety. Po oszacowaniu jej wielkości, naukowcy wyznaczyli wymiary jądra kometarnego. Wyniki okazały się spektakularne. Kometa Bernardinelli-Bernstein ma średnicę sięgającą prawie 130 km. Dla porównania, najbardziej znana kometa Halleya ma „zaledwie” 11 km średnicy. Różnica jest kolosalna.  Obiekt zmierza w stronę Słońca z prędkością 35 tys. km/godz. Jego masę oszacowano na rekordowe 500 bilionów ton."
"Arabia Saudyjska buduje pierwsze miasto linearne. Bez dróg, samochodów i emisji dwutlenku węgla",https://www.national-geographic.pl/artykul/arabia-saudyjska-zbuduje-pierwsze-linearne-miasto-bez-drog-samochodow-i-emisji-dwutlenku-wegla,Honorata Kostro,"['Ludzie', 'Nauka']","Neom w północno-zachodniej części Arabii Saudyjskiej ma być miastem idealnym, w którym mieszkańcy będą żyli wygodnie i w symbiozie z naturą. Tyle na ten temat można wyczytać w broszurach informacyjnych zachęcających do zainwestowania w projekt. Eksperci z innych części świata mają wątpliwości, czy miasto w ogóle powstanie.  Jeszcze większym zaskoczeniem jest projekt The Line. Miasto linearne to pomysł Muhammada ibn Salmana, księcia i następcy saudyjskiego tronu. Projekt zakłada budowę 170-kilometrowego pasa zabudowy, który ma prowadzić od miasta Neom po linii prostej na wschód w głąd Arabii Saudyjskiej. Miasto ma składać się z „modułów” i połączyć wybrzeże Morza Czerwonego z północno-zachodnimi regionami państwa. W linearnym mieście przyszłości ma nie być ani samochodów, ani ulic. Miasto ma za to być pełne zielonych parków, otwartych przestrzeni i ultraszybkiego transportu publicznego. Zgodnie z planem w The Line osiądzie milion ludzi z całego świata. Co ważne, wszyscy mieszkańcy mają osiedlać się w odległości zaledwie kilku minut spacerem od najważniejszych obiektów, a dojazd między węzłami ma zająć nie więcej niż 20 minut.  Według ekspertów taka wizja miasta jest niemożliwa do realizacji. – Plan stworzenia miasta o szerokości jednego kilometra, który można będzie pokonać w zaledwie 5 minut, jest co najmniej wątpliwy – powiedziała Elizabeth Plater-Zyberk, profesorka architektury na Uniwersytecie w Miami. Zdaniem projektantki mało rzeczywiste są również same korzyści płynące z inwestycji. – Jeśli na każdym przystanku będzie czekało tylko kilkaset osób, samo utrzymanie inwestycji nie będzie możliwe – dodaje Plater-Zyberk.  Pierwsze łopaty zostały wite w ziemię w październiku 2021 roku. Nie będzie to jednak łatwa budowa. Architekci zwracają uwagę, że budowanie ogromnych miast od podstaw jest obarczone wieloma wyzwaniami. Jeśli jednak wszystko pójdzie zgodnie z planem, pierwsi mieszkańcy wprowadzą się do The Line już w 2024 roku.  Tak zwane „megaprojekty” zazwyczaj nie są zgodne z intencjami wizjonerów, ich realizacja często nie spełnia obiektywnych możliwości ekonomicznych regionu. Kończy się to kosztami znacznie przewyższającymi początkowe oczekiwania – powiedział w wywiadzie dla serwisu naukowego „Live Science” Stephen Wheeler, architekt krajobrazu i profesor projektowania środowiska na University of California. A co z ultraszybkim transportem? Eksperci wskazują, że przejazd 170 kilometrów w 20 minut wymagałby prędkości co najmniej 512 km/h. To zaś znacznie przewyższa możliwości kolei dużych prędkości. Weźmy dla przykładu szybkie pociągi Eurostar w Europie, które poruszają się z prędkością około 320 km/h. Kolej chińska pędzi z prędkością 380 km/h. Finansowany przez Elona Muska projekt Hyperloop teoretycznie może osiągać taką prędkość, ale na potrzeba na to jeszcze przynajmniej dekady. Dotychczas Hyperloop osiągnął maksymalną prędkość 463 km/h. I to bez pasażerów. Pomysł księcia Ibn Salmana to nie pierwszy w historii projekt miasta linearnego. Już w 1882 roku podobny zamysł przedstawił hiszpański urbanista Arturo Soria Mata. W projekcie Ciudad Lineal wszystkie budynki i inne części miasta miały być budowane wzdłuż linii kolejowej. Podobne plany miała wprowadzić Brazylia. – Zazwyczaj lepiej jest wprowadzać przemyślane, stopniowe ulepszenia w już istniejących miastach, niż próbować projektować zupełnie nowe miasta od zera – mówi Stephen Wheeler. Nierzadko, gdy projektuje się przestrzeń od zera, w rzeczywistości kończy się to kuriozalnymi pomysłami socjourbanistycznymi, które nie mają szans dalszego rozwoju.  Arabia Saudyjska na budowę ekologicznej metropolii ma przeznaczyć 500 miliardów dolarów. Zdaniem części urbanistów bardziej zrównoważoną strategią byłaby naprawa i ulepszanie już istniejących miast. – Po co wydawać ogromne zasoby na budowanie miasta na środku pustyni? Jaki ma to sens, skoro dookoła jest mnóstwo innych „miejskich problemów”, które wymagają rozwiązania? – dopytuje z kolei Emily Talen, ekspertka projektowania miejskiego na Uniwersytecie w Chicago.  Pomysłodawcy The Line wskazują jednak, że nowy projekt ma przynosić korzyści nie tylko ekologiczne, ale także biznesowe. Przede wszystkim ma tworzyć nowe miejsca pracy i generować zyski dla budżetu państwa. O jakie kwoty chodzi? Wysokie, bo sięgające nawet 48 miliardów dolarów rocznie. Ekspertów to jednak nie przekonuje. Ich zdaniem wiele nowych pomysłów na miasta nie powstaje z myślą o ich przyszłych mieszkańcach, lecz o turystach i miliarderach. – To, czy mamy w tym przypadku do czynienia ze „zrównoważonym stylem życia”, jest co najmniej dyskusyjne – podsumowuje Wheeler.   Źródło: https://www.livescience.com/saudi-arabia-sustainable-line-city.html"
"Polacy mają tłusty czwartek, a Brytyjczycy – Pancake Day. Kto może wziąć udział w wyścigu z patelnią?",https://www.national-geographic.pl/artykul/polacy-maja-tlusty-czwartek-a-brytyjczycy-pancake-day-kto-moze-wziac-udzial-w-wyscigu-z-patelnia-220224013319,Unknown,['Ludzie'],"Podczas gdy Polacy świętują tłusty czwartek, zajadając się pączkami i faworkami, Brytyjczycy szykują się na ostatnie słodkie obżarstwo przez Wielkim Postem. Mowa o Pancake Day, nazywany też Naleśnikowym Wtorkiem. Pancake Day poprzedza Środę Popielcową. To ruchome święto zawsze wypada 47 dni przed Niedzielą Wielkanocną, między 3 lutego a 9 marca. W 2022 r. Naleśnikowy Wtorek wypada 1 marca. W Wielkim Poście wierni unikają hucznych zabaw, niektórzy unikają też spożywania napojów wyskokowych, mięsa i łakoci. Kilka pokoleń wstecz tradycja poszczenia była zdecydowanie bardziej powszechna. Ostatki były więc okazją, żeby wykorzystać jajka i tłuszcze przed rozpoczęciem 40-dniowego postu. Naleśniki, jako że robi się szybko i łatwo, stały się najpopularniejszą przekąską tego dnia. Tradycyjne angielskie naleśniki różnią się od amerykańskich tym, że są cieńsze, podobne do polskich. Najczęściej podaje się je z syropem, sokiem z cytryny lub cukrem pudrem. Naleśnikowy Wtorek jest obchodzony w krajach anglojęzycznych, między innymi w Wielkiej Brytanii, Irlandii, Australii i Kanadzie. Oprócz smażenia i jedzenia słodkich placków Brytyjczycy mają jeszcze jedną, dość nietypową, ostatkową tradycję, czyli Pancake Races. Uczestnicy wyścigów z naleśnikiem nierzadko przebierają się w fantazyjne stroje. Wygrywa ten, kto pierwszy dotrze na metę. Jest jednak jeden haczyk. Zawodnicy biegną z patelnią w ręku. Na niej jest oczywiście naleśnik, a najlepiej, żeby był regularnie przerzucany z jednej strony na drugą. Coroczny wyścig w Olney przyciąga zawsze przyciąga tłumy kibiców. / fot. Getty Images Najbardziej znany wyścig jest organizowany co roku w miasteczku Olney w hrabstwie Buckinghamshire. Tradycja głosi, że w 1445 r. jedna z gospodyń na dźwięk kościelnych dzwonów pobiegła na nabożeństwo, nie zdejmując fartucha i z patelnią w ręku. Kilkaset lat później zwyczaj jest znany na całym świecie. W wyścigu w Olney mogą brać udział tylko gospodynie domowe. Obowiązuje też konkretny dress code: fartuch oraz nakrycie głowy lub szalik. Oczywistym rekwizytem jest też patelnia z gorącym naleśnikiem. Żeby bieg został zaliczony, kobieta musi w trakcie podrzucić plackiem przynajmniej trzy razy. Pierwsza na mecie w kościele ma podać naleśnik dzwonnikowi i zostać przez niego pocałowana. Pancake Day i towarzyszące mu wyścigi to niejedyne oryginalne ostatkowe tradycje w Wielkiej Brytanii. Przez lata w wielu angielskich miastach w przeddzień Środy Popielcowej rozgrywano też mecze piłkarskie. Zwyczaj zaczął wymierać w XIX w. po uchwaleniu ustawy zakazującej gry w piłkę na drogę publicznych. Mimo to tradycja nadal jest kultywowana między innymi w Atherstone (hrabstwo Warwickshire). Rozgrywka upamiętnia mecz rozegrany pomiędzy Leicestershire i Warwickshire w 1199 roku, kiedy drużyny użyły worka złota jako piłki. Uliczne rozgrywki w Atherstone nie przypominają tradycyjnego meczu w piłkę nożną. / fot. Getty Images 1 marca londyńskie naleśnikarnie będą przeżywały prawdziwe oblężenie. Zwłaszcza te cieszące się największą popularnością. Sieć naleśnikarni The Breakfast Club jak co roku przygotowuje specjalne menu z okazji Pancake Day. Od 28 lutego do 6 marca w karcie będzie można znaleźć limitowane placki, w tym naleśnikową kanapkę wypełnioną pianką i ciasteczkami. Tradycyjnie już zorganizowany zostanie konkurs na zjedzenie 12 naleśników w określonym czasie. Kto się wyrobi, ten nie będzie musiał płacić za słodką ucztę."
Wrak statku S. S. „Atlanta” odkryto po ponad 130 latach. Czy zostanie wyłowiony?,https://www.national-geographic.pl/artykul/wrak-statku-s-s-atlanta-odkryto-po-ponad-130-latach-czy-zostanie-wylowiony-220317124551,Unknown,['Odkrycia'],"Odnalezienie wraku słynnego statku Endurance, który zatonął 107 lat temu, to jedno z najważniejszych odkryć ostatnich tygodni, jeśli nie miesięcy i lat. To jednak niejedyny sukces nurków-eksploratorów w ostatnim czasie. W lipcu ubiegłego roku badacze trafili na wrak S. S. „Atlanta” podczas mapowania dna Jeziora Górnego (pogranicze Ameryki Północnej i Kanady) przy pomocy impulsów akustycznych. Wówczas nie byli jeszcze pewni swojego odkrycia. Ich domysły potwierdziły się w sierpniu, kiedy skorzystali z podwodnego zdalnie sterowanego pojazdu z kamerą – zapis pokazał tabliczkę z napisem S. S. „Atlanta”. Nagranie potwierdziło też relacje ocalałych z 1891 r. dotyczące trzech masztów uszkodzonych w czasie burzy. – Rzadko zdarza się, że znajdujemy wrak statku z tak wyraźną tabliczką. Ta z napisem S. S. „Atlanta” naprawdę się wyróżnia. Wrak statku jest bogato zdobiony. Po 130 latach dnie jeziora wciąż wygląda pięknie – powiedział Bruce Lynn, dyrektor wykonawczy Towarzystwa Historycznego Wraków Wielkich Jezior (GLSHS). Statek zatonął 4 maja 1891 r. Jego wrak jest zanurzony w Jeziorze Górnym na głębokości 198 m, około 56 km od Deer Park w stanie Michigan. Po Morzu Kaspijskim Jezioro Górne to największe słodkowodne i drugie co do wielkości jezioro na świecie. Towarzystwo Historyczne Wraków Wielkich Jezior poinformowało o swoim odkryciu w marcu br. Atlanta była holowana przez parowiec Wilhelm. Nagła burza okazała się zbyt silna dla liny holowniczej, która pękła. Bez żagli Atlanta nie miała szans wygrać z żywiołem. Kiedy statek zaczął tonąć podczas sztormu, załoga próbowała wypompować wodę zalewającą kadłub. Wysiłki były jednak daremne. Po ewakuowaniu się sześciu marynarzy i kucharka przez dziewięć godzin dryfowali w szalupie ratunkowej. Łódź przewracała się dwukrotnie. Ratownik zauważył marynarzy dopiero w odległości 180 m od brzegu. Wzburzone fale utrudniały jednak pomoc. Finalnie z wody udało się uratować tylko dwóch członków siedmioosobowej załogi. Na dnie Jeziora Górnego znajdują się setki wraków statków. Większość z nich została zatopiona w podczas rewolucji przemysłowej, kiedy po Wielkich Jeziorach transportowano węgiel i rudy żelaza. Szacuje się, że w regionie utonęło łącznie 6 tys. statków i ponad 30 tys. ludzi."
"Kanadyjski antropolog twierdzi, że gatunek Homo floresiensis wcale nie wyginął. Gdzie miałby ukrywać się „hobbit”?",https://www.national-geographic.pl/artykul/kontrowersyjna-teoria-kanadyjskiego-antropologa-twierdzi-ze-gatunek-homo-floresiensis-wcale-nie-wyginal-220426043859,Unknown,"['Nauka', 'Historia']","Większość naukowców zgodnie uważa, że Homo floresiensis, czyli człowiek z Flores to wymarły gatunek hominida, którego ostatni przedstawiciel wyginął ok. 50 tysięcy lat temu. Według powszechnej teorii wyginął prawdopodobnie na skutek przegranej walki o zasoby z człowiekiem rozumnym. Część środowiska akademickiego wierzy jednak, że H. floresiensis mógł przeżyć, a niektóre osobniki spotykane były nawet pod koniec XIX wieku. Ta śmiała teza wyjaśniałaby legendę o Ebu Gogo. Gregory Forth jest emerytowanym profesorem antropologii z Uniwersytetu w Albercie. Znaczną część swojej naukowej kariery poświęcił badaniom nad historią człowieka z Flores. Według uczonego Ebu Gogo – mała, owłosiona człekokształtna istota, zamieszkująca jaskinie na indonezyjskiej wyspie, która wywodzi się z ludowego folkloru – może być tak naprawdę Homo floresiensis. – Tak naprawdę nie wiemy, kiedy ten gatunek wymarł – mówi prof. Forth. –Właściwie do końca nie wiemy, czy tak naprawdę kiedykolwiek wyginął – dodaje antropolog. Forth uważa, że istnieje możliwość, że człowiek z Flores wciąż przemierza tę wyspę. Kanadyjski antropolog prowadzi badania na wyspie Flores od 1984 roku. Twierdzi, że od tego czasu słyszał niejedną historię o małych stworzeniach, które przypominają człowieka i żyją w lasach lub jaskiniach. W swojej najnowszej książce zatytułowanej „Between Ape and Human: An Anthropologist on the Trail of a Hidden Hominoid.” (Między małpą a człowiekiem: antropolog na tropie ukrytego hominida) Forth opisuje spotkania ludzi z tymi istotami. – Słyszałem opowieści o tych istotach. Niektóre spotykane były w regionie Lio na wyspie Flores. Mieszkańcy twierdzą, że one wciąż żyją – twierdzi naukowiec. Według badacza, nawet 30 osób było naocznymi świadkami spotkań z Homo floresiensis. Lokalna ludność uważa, że „nie są ani ludźmi, ani małpami”. Forth zaznacza, że opis legendy Ebu Gogo pasuje do opisu H. floresiensis. Legendy często wywodzą się z ludowych tradycji i nawet jeżeli mają cokolwiek wspólnego z prawdą, często jest ona naznaczona wieloletnimi przeinaczeniami relacji ustnych. Ponadto ludzkie wierzenia od zarania dziejów kształtowane były przez strach i brak należytej wiedzy o otaczającym nas świecie. Jednak powiedzieć, że większość uczonych na świecie wątpi w śmiałą tezę prof. Fortha, to nic nie powiedzieć. Wszystkie odkrycia archeologiczne sugerują, że H. floresiensis wymarł i nie ma żadnych dowodów, że żył obok człowieka współczesnego. Co więcej, eksperci twierdzą, że jest to niemożliwe, żeby tak duża istota przez kilkaset lat pozostawała niezauważona. – Faktycznie zdarza się, że odkrywamy nowe gatunki, które uznawaliśmy wcześniej za wymarłe. Są to jednak zazwyczaj małe osobniki, które są trudno zauważalne. Tutaj mówimy o dużym hominidzie – twierdzi antropolog prof. Jessica Thompson. – Wyspa Flores ma mniej więcej obszar amerykańskiego Connecticut. Zamieszkuje ją dziś dwa miliony ludzi. Jak to możliwe, że do tej pory nikt oficjalnie nie potwierdził, że żyje tam jeszcze jeden duży naczelny? – pyta retorycznie John Hawks, paleoantropolog z Uniwersytetu w Wisconsin. Badacze zwracają również uwagę na to, że nie ma żadnych dowodów na to, żeby Homo sapiens w przeszłości krzyżowali się z H. floresiensis. Najbardziej prawdopodobne jest to, że współczesny człowiek raz na zawsze doprowadził do upadku „hobbitów”. Pierwsze szczątki Homo floresiensis zostały odkryte w 2003 roku w wapiennej jaskini Liang Bua. Analiza fragmentów kości wykazała, że człowiek z Flores charakteryzował się drobną budową ciała i niewielkim mózgiem. Odkrywcy nazwali go hobbitem, ponieważ przypominał rasę, którą wykreował kultowy pisarz J.R.R. Tolkiem. Wciąż niejasne pozostaje pochodzenie Homo floresiensis. Początkowy uważano, że jego bezpośrednim przodkiem był Homo erectus. Późniejsze badania dowiodły, że może być również gatunkiem bliźniaczym w stosunku do Homo habilis. W pobliżu szczątek człowieka z Flores odnaleziono ślady ognia, który prawdopodobnie wykorzystywany był do przyrządzania jedzenia, a także proste narzędzia kamienne."
Pierwsze żywe roboty potrafią się rozmnażać,https://www.national-geographic.pl/artykul/pierwsze-zywe-roboty-potrafia-sie-rozmnazac,Unknown,"['Odkrycia', 'Nauka']","W 2020 r. naukowcy ogłosili, że udało im się stworzyć pierwsze na świecie żywe roboty z komórek macierzystych żab szponiastych, które można zaprogramować do wykonywania określonych zadań. Biomaszyny potrafią między innymi przenosić mikroskopijne obiekty, wirować wokół szalek Petriego, a nawet same się leczyć. Jak się okazało, ksenoboty mogą również się rozmnażać. Ta informacja wywołała skrajne emocje w Internecie. Część komentujących jest zachwycona postępem nauki, inni boją się, że to zapowiedź przejęcia kontroli nad światem przez maszyny. Czy rzeczywiście tak jest? – Większość ludzi myśli, że roboty to wyłącznie maszyny wykonane z metali czy ceramiki, ale tak naprawdę nie chodzi o tworzywo, a o działanie na własną rękę w imieniu ludzi. W tym przypadku mamy do czynienia z robotem, ale też organizmem stworzonym z genetycznie niezmodyfikowanej komórki żaby – tłumaczy Josh Bongard, informatyk z University of Vermont i współautor badań. Żywe roboty nazwano ksenobotami od łacińskiej nazwy żab szponiastych – Xenopus laevis. Z najnowszych badań wynika, że potrafią rozmnażać się w sposób zupełnie inny niż jakakolwiek roślina lub zwierzę znane nauce. Jak to robią? Zbierają swobodnie unoszące się komórki i łączą je w nowe skupiska. Tylko tyle i aż tyle. – Normalnie żaby rozmnażają się w typowy dla siebie sposób, ale po wyizolowaniu komórek te wymyślają nie tylko nowy sposób poruszania się, ale najwyraźniej również reprodukcji – mówi Michael Levin, biolog z Tufts University w wywiadzie dla CNN. – W ciągu około pięciu dni ksenoboty mogą tworzyć kule składające się z około 3000 komórek – dodaje Carissa Wong. Jest to proces zwany samoreplikacją kinematyczną, do tej pory obserwowany tylko w cząsteczkach, ale nie w organizmach. Autorzy badań podkreślają jednak, że istnieje limit liczby żywych robotów, które można stworzyć. Jedno pokolenie rozmnaża się raz – dzieci są za małe i za słabe, żeby stworzyć wnuki. Ponadto ksenoboty mogły się rozmnażać tylko w określonych warunkach. Naukowcy pomogli im, wykorzystując sztuczną inteligencję do przetestowania miliardów różnych kształtów i konfiguracji na superkomputerze. Mimo że badania cały czas są w początkowych fazach, to naukowcy wiążą duże nadzieje z ksenobotami. W przyszłości mają być wykorzystywane w medycynie – na przykład do dostarczania leków do organizmu – lub do usuwania zanieczyszczeń środowiskowych."
NASA jest skłonna do podjęcia współpracy z Chinami w kosmosie,https://www.national-geographic.pl/artykul/nasa-jest-sklonna-do-podjecia-wspolpracy-z-chinami-w-kosmosie,Unknown,"['Kosmos', 'Nauka']","Jak pisaliśmy niedawno, światowe potęgi zajmujące się eksploracją kosmosu, mają póki co plany dotyczące najbliższej przyszłości zakładające działania w pojedynkę, ale nie wszystko jest jeszcze przesądzone. Od momentu, w którym Nelson został na początku tego roku  szefem NASA, zdążył on wygłosić już kilka komentarzy, w których przychylnie odniósł się do możliwości współpracy przy eksploracji kosmosu pomiędzy dwiema potęgami. Ostatnie osiągnięcia Chin w tej dziedzinie, nie pozostawiają wątpliwości, że po USA, Rosji i współpracujących z nimi w różnym zakresie, agencjach: europejskiej, japońskiej i kanadyjskiej, ten kraj staje się kolejnym poważnym graczem na tej arenie. 
  Już w kwietniu, podczas przesłuchania w sprawie jego nominacji przed amerykańskim Senatem, Nelson przyznał, że obawy dotyczące bezpieczeństwa w odniesieniu do współpracy z Chinami są uzasadnione. Dodał jednak, że w przypadku jakichkolwiek wspólnych działań, NASA ściśle przestrzegała by tzw. „poprawki Wolfa”. Chodzi o prawo, które zabrania NASA podejmowania jakiejkolwiek współpracy z chińskimi podmiotami kosmicznymi, tak rządowymi jak i prywatnymi. Nelson wyraził również obawy dotyczące chińskiego programu kosmicznego, zauważając, że nie jest on przejrzysty i objęty jest wysokim stopniem tajności, co utrudnia podjęcie międzynarodowej współpracy. Pokusił się nawet o stwierdzenie, że obecnie NASA toczy „wyścigu kosmiczny"" z Chinami. Zaznaczył jednak, że pomimo tego, tam gdzie byłoby to możliwe, w określonych obszarach, chętnie podjąłby współpracę z Chińczykami. Jak powiedział: „Chciałbym, aby Chiny były dla nas partnerem, tak jak Rosjanie byli nim od czasów Związku Radzieckiego w 1975 roku, kiedy mieliśmy program Apollo‒Soyuz, i od tego czasu kontynuowaliśmy współpracę"" - powiedział Nelson, odnosząc się do pierwszej załogowej międzynarodowej misji kosmicznej przeprowadzonej wspólnie przez USA i Związek Radziecki. 
"
Arabia Saudyjska. Archeolodzy odkryli „autostrady” oznakowane grobowcami,https://www.national-geographic.pl/artykul/arabia-saudyjska-archeolodzy-odkryli-autostrady-oznakowane-grobowcami,Unknown,['Odkrycia'],"Archeolodzy prowadzący wykopaliska w Arabii Saudyjskiej odkryli rozbudowaną sieć nieznanych do tej pory dróg. Nazwali je ówczesnymi „autostradami”. Co ciekawe, trasy między oazami wyznaczały… grobowce. Tysiące lat temu  „autostrady” przemierzali Beduini razem ze swoimi zwierzętami. Według autorów badań opublikowanych na łamach czasopisma naukowego „The Holocene” sieć dróg mierzyła łącznie około 530 kilometrów. – Aleje pogrzebowe były głównymi sieciami ówczesnych autostrad. To odkrycie pokazuje, że 4,5 tys. lat temu mieszkańcy Półwyspu Arabskiego byli ze sobą połączeni społecznie i ekonomicznie o wiele bardziej, niż przypuszczaliśmy – komentuje Matthew Dalton, archeolog z Univeristy of Western Australia. Kamienne grobowce były powszechnie używane na całym Półwyspie Arabskim, jednak w północno-zachodniej Arabii Saudyjskiej jest ich znacznie więcej. Zdjęcia satelitarne zebrane w ostatniej dekadzie pokazują, że w niektórych regionach groby wyznaczały starożytne drogi. Większość z nich prowadziła do źródeł wody – im bliżej oazy, tym grobowców było więcej. Archeolodzy podkreślają, że podobny system wyznaczania tras nie został zaobserwowany nigdzie indziej na świecie. Tylko w okolicach oazy Chajbar badacze naliczyli blisko 10 tys. kamiennych grobów, większość z nich w pobliżu źródeł wody. To jedno z najgęstszych skupisk nagrobków na świecie. Część z nich pochodzi z epoki brązu, a to oznacza, że już wtedy ludzie zaczęli osiedlać się w pobliżu oaz. AAKSAU/AAKSAK and Royal Commission for AlUla W trakcie bardziej szczegółowych badań archeologicznych naukowcy odkryli sieć mniejszych ścieżek odchodzących od źródeł, które najprawdopodobniej wykorzystywano do przeprowadzania zwierząt w okresach intensywnych opadów. Dłuższe trasy mogły być kolei uczęszczane podczas suszy. Beduini wielokrotnie zmieniali oazy w poszukiwaniu najdogodniejszego miejsc do życia. Przemieszczając się i grzebiąc członków rodziny, nieświadomie wyznaczali trasy dla kolejnych pokoleń."
"Szczęśliwego dnia liczby pi! Co łączy ją, Stephena Hawkinga i Alberta Einsteina?",https://www.national-geographic.pl/artykul/szczesliwego-dnia-liczby-pi-co-laczy-ja-stephena-hawkinga-i-alberta-einsteina-220314030106,Unknown,"['Kosmos', 'Nauka']","Liczba pi jest nietypowa. Chociaż niewymierna, nie wymierzy się bez niej żadnego koła, elipsy czy kuli. Ludolph van Ceulen, XVI-wieczny holenderski matematyk od nazwiska którego pochodzi najbardziej poetycka nazwa pi, czyli Ludolfina, policzył ją do 35 miejsca po przecinku. W XXI wieku jego obliczenia poprawiły superkomputery Google’a wyliczając pi do 3,14 miliarda miejsc po przecinku. Jest to też jedyna liczba mająca swoje wielkie, międzynarodowe święto. Dzień Liczby Pi świętujemy w tym roku po raz 35. Dlaczego na datę tego święta wybrano 14 marca? Można to oczywiście łączyć z Międzynarodowym Dniem Matematyki, ale sprawa wiąże się również z amerykańskim sposobem zapisywania dat. Mieszkańcy Europy zapisują daty, używając najczęściej kolejności dzień – miesiąc – rok. Amerykanie mają na to odmienną metodę. Jako pierwszy podają miesiąc, następnie dzień, a na koniec rok. W ten sposób w USA Dzień Pi obchodzony jest 3.14, co jest jednocześnie najkrótszą wersją Ludolfiny. A skoro już mowa o USA – w wielu amerykańskich szkołach i na uczelniach tego dnia podawany jest specjalny, okrągły placek z narysowanym znakiem pi. To swoista gra słów, bo po angielsku pi i słowo „pie” (placek) wymawia się tak samo. Właśnie przy takim deserze prowadzi się w Stanach dyskusje o historii i przyszłości matematyki i fizyki. Za inicjatywą takiego wprowadzenia pi pod strzechy stał Larry Shaw, amerykański fizyk i artysta. Jednak 14 marca zapisał się w historii nauki na jeszcze przynajmniej dwa inne sposoby. Po pierwsze, tego dnia 1879 roku w Ulm urodził się Albert Einstein. Ten genialny fizyk jest twórcą szczególnej teorii względności, która usprawniła panującą wcześniej przez wieki mechanikę newtonowską. Jego słynny, powielany na tysiącach koszulek i plakatów wzór E=mc2, wynikający bezpośrednio ze szczególnej teorii względności, został potwierdzony przez badanie reakcji subatomowych. Natomiast ogólna teoria względności Einsteina doprowadziła do rozkwitu XX-wiecznej astrofizyki i przewidziała istnienie fal grawitacyjnych, co potwierdzono obserwacyjnie w 2015 roku. Rejestrowane przez detektory fal grawitacyjnych jak LIGO i Virgo zmarszczki czasoprzestrzeni pochodzą m.in. ze zderzania się czarnych dziur. I właśnie z nimi wiąże się ostatnie wielkie wydarzenie naukowe związane z 14 marca. Tego dnia 2018 roku zmarł profesor Stephen Hawking. Można powiedzieć, że całe jego życie było nauką. Urodził się w nobliwym Oxfordzie. Większość życia spędził jednak w Cambridge, gdzie piastował najbardziej prestiżowe stanowisko w świecie nauk ścisłych: Lucasian Professor of Mathematics. Zostało ono zasponsorowane przez angielskiego duchownego i polityka Henry’ego Lucasa i oficjalnie powołane w 1664 roku przez króla Karola II. Jednym z pierwszych piastujących je naukowców był sam Izaak Newton. W pierwszej połowie XX wieku funkcję tę sprawował ojciec mechaniki kwantowej Paul Dirac, a od 1979 do 2009 roku właśnie Stephen Hawking."
Nagrodzona Noblem metoda pomaga w ratowaniu raf koralowych,https://www.national-geographic.pl/artykul/nagrodzona-noblem-metoda-pomaga-w-ratowaniu-raf-koralowych,Unknown,"['Przyroda', 'Nauka']","Naukowcy z australijskiego University of Queensland wykorzystali nowoczesną teorię portfela (MPT) do ratowania koralowców. Wybrali 50 raf i rezerwatów koralowych z całego świata, które mają największe szanse na przetrwanie kryzysu klimatycznego. Jak ekonomia ma pomóc naturze? Zgodnie z teorią opracowaną kilkadziesiąt lat temu przez Harry'ego Markowitza, badacze zalecili inwestorom skupienie się na projektach ochronnych, które mają „największy potencjał powodzenia”. Korzyści wykraczają poza ekologię i obejmują też pozytywne skutki dla gospodarki i społeczeństwa, w tym zdrowotne.

– Ta strategia pomaga nam podejmować decyzje, które obszary chronić, jeśli pod koniec tego stulecia nadal mamy mieć koralowce – wyjaśnia profesor Ove Hoegh-Guldberg, klimatolog z University of Queensland. Prognozy dla koralowców nie są optymistyczne. Z przeprowadzonych w tym roku badań wynika, że 14 proc. światowych raf obumarło tylko w ciągu ostatniej dekady. Największym zagrożeniem jest dla nich cykliczne zjawisko bielenia wywoływane coraz wyższymi temperaturami powietrza i wody. Ochrona koralowców nie jest łatwa, zwłaszcza że część decydentów nie zdaje sobie sprawy ze skali zagrożenia. Według raportu Australijskiej Akademii Nauk nawet 99 proc. australijskiej rafy może zniknąć do 2025 r. z powodu postępujących zmian klimatycznych. Mimo to Wielka Rafa Koralowa nie trafi na listę zagrożonego dziedzictwa. Australijczycy obawiali się, że taki ruch może zaszkodzić turystyce.

Pomysł zastosowania nowoczesnej teorii portfela w ratowaniu raf koralowych po raz pierwszy pojawił się w 2017 r. podczas spotkania naukowców w Hawaiʻi Institute of Marine Biology.

– To bardzo logiczna teoria. My jako pierwsi zastosowaliśmy ją w taki sposób na skalę światową – tłumaczy dr Hawthorne Beyer, stypendysta University of Queensland badający zastosowanie modelowania ilościowego w zarządzaniu systemami środowiskowymi.

Badacze podzielili światowe rafy koralowe na „jednostki bioklimatyczne” (BCU) o powierzchni 500 km2 każda oraz wykorzystali 174 wskaźniki w pięciu kategoriach, w tym historię i prognozy temperatury, zakwaszenie oceanów czy obecność gatunków inwazyjnych. W ten sposób oszacowali dane dla każdego BCU. Następnie zespół wykorzystał MPT do ilościowego określenia zagrożeń i zidentyfikowania raf z największym potencjałem na przeżycie. W ramach projektu ochroną zostały objęte rafy na Bliskim Wschodzie, w Afryce Północnej i Wschodniej, Australii, na Karaibach, wyspach Pacyfiku, Ameryce Południowej oraz Azji Południowej i Południowo-Wschodniej. Z raportu wynika, że utworzenie listy pomogło sprecyzować działania co najmniej 26 organizacjom.  Zmiany klimatyczne to nie jedyne zagrożenie dla koralowców. Naukowcy wskazują również na eksploatację, destrukcyjne połowy, niezrównoważoną turystykę, rozwój wybrzeża czy zanieczyszczenie wód. Przypomnijmy, że rafy koralowe pokrywają zaledwie 0,2% dna oceanu, ale są domem dla co najmniej jednej czwartej wszystkich gatunków morskich. Projekt ochrony 50 wybranych kolonii to tylko część działań naukowych na rzecz wodnych ekosystemów. W tym roku japońscy badacze po raz pierwszy w historii zaobserwowali symbiozę koralowców i glonów, co również daje nadzieję na przyszłość."
Merkury ciekawostki. Planeta z wielkim jądrem i długim ogonem. Jak zobaczyć go na tle Słońca?,https://www.national-geographic.pl/artykul/merkury-ciekawostki-planeta-z-wielkim-jadrem-i-dlugim-ogonem-jak-zobaczyc-go-na-tle-slonca,Unknown,['Kosmos'],"Merkurego trudno dojrzeć z Ziemi, ale to możliwe. Trzeba jednak szukać go na niebie tuż przed wschodem albo tuż po zachodzie Słońca. Podobnie jak Wenus, ten mały glob jest samotny. Nie ma żadnego naturalnego księżyca. Średnia odległość Merkurego od Słońca wynosi tylko 58 mln km (Ziemi – 150 mln km). Bliskość gwiazdy nie oznacza jednak, że Merkury przez okrągłą dobę jest gorącym piekłem. W rzeczywistości temperatury na jego powierzchni wahają się w ogromnym zakresie. W dzień mogą przekraczać 450 st. C, w nocy zaś spadają aż do minus 170 st. C. Ta różnica między skrajnymi temperaturami jest największa w całym Układzie Słonecznym. Nie wiemy, kto jest odkrywcą Merkurego, gdyż o istnieniu tej planety wiedzieli już starożytni. Ponieważ glob pojawiał się na niebie dwukrotnie w ciągu doby, Grecy mylnie sądzili, że są to dwie różne planety. Nazwę nadali Merkuremu Rzymianie. Zaobserwowali oni, że planeta okrąża Słońce bardzo szybko (dziś wiemy, że w niecałe 88 ziemskich dni) i dlatego ochrzcili ją imieniem boskiego posłańca. Merkury obraca się za to bardzo powoli wokół własnej osi. Jeden obrót zajmuje mu aż 58 dni, 15 godzin i 26 minut. Jego ruch obrotowy hamowany jest silnym oddziaływaniem grawitacyjnym Słońca. Znaczenie ma również fakt, że Merkury jest tylko nieznacznie większy od Księżyca i ma masę wynoszącą zaledwie 0,055 masy Ziemi. Jego średnica wynosi ok. 4800 km, czyli mniej niż rozpiętość geograficzna Stanów Zjednoczonych (ponad 5 tys. km od oceanu do oceanu). Planeta jest wielkim rezerwuarem żelaza. Głównie z tego pierwiastka składa się jej gigantyczne jądro, stanowiące 3/4 całego globu. Dzieli się ono na dwie części: wewnętrzna skalistą i zewnętrzną płynną. Nad jądrem znajduje się płaszcz zbudowany z krzemianów. Powierzchnia Merkurego bardzo przypomina Księżyc. Planetę żłobią liczne kratery, nieraz ogromnych rozmiarów. Jeden z nich – Caloris Basin – jest wielkości stanu Teksas. Naukowcy przypuszczają, że to pozostałość po uderzeniu gigantycznej stukilometrowej asteroidy, która trafiła w Merkurego 4 mld lat temu. Merkury to planeta z atmosferą. Jednak jest ona najcieńsza w całym Układzie Słonecznym. Z tego powodu nazywa się ją nieco inaczej: egzosferą. Tak określa się bardzo rzadki fragment atmosfery, w którym jest tak mało cząsteczek, że prawie nie zderzają się ze sobą. To powoduje, że stojąc na Merkurym, nie mielibyśmy szans porozumieć się głosowo. Tak jak w otwartej przestrzeni kosmicznej, w egzosferze nie ma fali dźwiękowej. Za to widok zrobiłby na nas wrażenie. Merkury ciągnie bowiem za sobą długi ogon. Jest on w pomarańczowo-żółtym kolorze. Planeta zawdzięcza ten nietypowy dodatek bliskości Słońca i własnemu słabemu polu magnetycznemu, którego natężenie wynosi tylko jedną setną ziemskiego. Nie mając silnej magnetosfery, Merkury jest przez cały czas bombardowany przez silny wiatr słoneczny. Nic nie chroni go również przed promieniowaniem słonecznym. Wywiera ono ciśnienie, które mogłoby np. zasilać żagle słoneczne statków kosmicznych. Ogon Merkurego powstaje tak, jak ogony komet. Gdy kometa leci w kierunku Słońca, jego promieniowanie rozpuszcza lód, z którego składa się obiekt. Ciśnienie promieniowania słonecznego formuje długi warkocz jarzącego się pyłu i gazu. I to właśnie ono, a nie ruch komety, powoduje powstanie jej ogona. Ogon Merkurego składa się z cząsteczek sodu (jednego ze składników egzosfery tej planety). Jego długość może sięgać 3,5 mln km. Czyli tylko trochę mniej, niż wynosi średnica Merkurego! Wenus na tle Słońca mieszkańcy Ziemi zobaczą dopiero w 2117 r. Merkury nie każe na siebie tak długo czekać. Niewielki glob pojawi się na tle słonecznej tarczy w 2032 r. Poprzednie przejście nastąpiło 11 listopada 2019 r. W całym XXI wieku Merkury ukaże się nam przed Słońcem aż 13 razy. Ci, którzy nie mają odpowiedniego sprzętu albo cierpliwości, by cieszyć się widokiem tranzytu tego globu, mogą podziwiać go na zdjęciach. Pierwsze zdjęcia Merkurego wykonała jeszcze w latach 70. poprzedniego wieku sonda Mariner 10. Już w obecnym stuleciu na jego orbitę weszła sonda MESSENGER, dostarczając wielu pięknych fotografii. Pierwsze zdjęcia tego globu wykonała już też najnowsza sonda ESA i JAXA – BepiColombo, wystrzelona w 2018 r. Nazwana od imienia pomysłodawcy manewru asysty grawitacyjnej – Giuseppego „Bepi” Colombo – ma wejść na orbitę Merkurego w 2025 roku. Źródła: NASA, space.com, Science Alert."
"Naukowcy potwierdzają: to najgorętsza skała, którą odkryto na Ziemi",https://www.national-geographic.pl/artykul/naukowcy-potwierdzaja-to-najgoretsza-skala-ktora-odkryto-na-ziemi-220419014412,Unknown,"['Nauka', 'Odkrycia|National Geographic > Kosmos']","Skała po raz pierwszy została opisana przez naukowców w 2017 roku na łamach „Earth and Planetary Science Letters”. Już wtedy mogliśmy mówić o przełomie. Okazało się bowiem, że powstała w wyniku uderzenia planetoidy skała, jest dużo gorętsza niż większość ziemskiego płaszcza. W Kanadzie, na półwyspie Labrador w prowincji Nowa Fundlandia znajduje się krater uderzeniowy o średnicy 28 kilometrów. Powstał w wyniku uderzenia planetoidy ok. 36 milionów lat temu. Obecność cyrkonu wokół krawędzi krateru sugeruje, że zderzenie ciała niebieskiego z naszą planetą wytworzyły temperatury nawet 2370°C. Michael Zanetti, profesor z Washington University St. Louis 5 lat temu odnalazł skałę wielkości pięści, która wytworzyła się na skutek uderzenia meteorytu. Co ciekawe, krater Mistastin przypomina kratery, które znajdują się na Księżycu. Właśnie dlatego, naukowcy bardzo często prowadzą tam testy łazików, które później zostają wysłane na naszego naturalnego satelitę. Naukowcy przeprowadzili analizę skały. Okazało się, że zawiera ślady cyrkonów. To niezwykle cenne minerały, które krystalizują się pod wpływem ekstremalnie wysokich temperatur. Uczeni podkreślają, że ich struktura jest bardzo istotnym źródłem informacji. Pomaga bowiem ustalić warunki, jakie występowały podczas ich powstawania. Autorem najnowszych badań jest Gavin Tolometti, doktor z Western University w Kanadzie. Postanowił przeanalizować 4 kolejne próbki cyrkonu, które pochodziły z różnych miejsc krateru Mistastin. Chodziło o to, aby zobaczyć, jak przebiegało uderzenie planetoidy z szerszej perspektywy. 15 kwietnia opublikowany został nowy artykuł w „Earth and Planetary Science Letters”. Naukowcy potwierdzają, że skały odnalezione w kraterze powstały w temperaturze 2370 stopni Celsjusza. Badacze odnaleźli również ślady zupełnie nowych minerałów. – Zdaliśmy sobie sprawę, że jeżeli chcemy znaleźć dowody na tak wysokie temperatury, musimy analizować poszczególne regiony. Badanie losowych miejsc prowadzi donikąd – mówi Tolometti. Odkryty minerał to reidyt. Powstaje w sytuacji, gdy cyrkon poddany jest bardzo wysokiej temperaturze. Autorom udało się odnaleźć obecność trzech reidytów, które znajdowały się we wnętrzu cyrkonu. Uczeni podkreślają, że dzięki temu odkryciu udało im się obliczyć ciśnienie, które generowane jest podczas uderzenia meteorytu. Badacze ustalili, że mówimy tutaj o wartościach nawet od 30 do 40 gigapaskali. Oznacza to, że w miejscu, w które bezpośrednio uderzyła planetoida, skały uległy stopieniu i wyparowaniu. Autorzy najnowszych badań twierdzą, że metoda, którą wykorzystali w najnowszym odkryciu, może być cenna w kontekście przyszłych prac m.in. na powierzchni Księżyca, a nawet Marsa. – Dzięki temu możemy dowiedzieć się, jak powstawały niektóre skały w naszym Układzie Słonecznym – podsumowuje Gavin Tolometti."
17 tysięcy nowych drzew zostanie zasadzonych w okolicach Puszczy Białowieskiej. Niezwykła akcja,https://www.national-geographic.pl/artykul/17-tysiecy-nowych-drzew-zostanie-zasadzonych-w-okolicach-puszczy-bialowieskiej-niezwykla-akcja-220519112648,Redakcja,['Przyroda'],"Akcja sadzenia drzew w okolicy Puszczy Białowieskiej to część strategii Way To Zero koncernu Volkswagen. Producent samochodów, podobnie jak inne marki motoryzacyjne, udostępnia dziennikarzom samochody do testów. W 2021 roku Volkswagen rozpoczął projekt kompensacji śladu węglowego pojazdów pochodzących z parku dziennikarskiego. Pomysł jest prosty. Po o każdym zakończonym teście samochodu napędzanego silnikiem spalinowym, testujący auto dziennikarz może wybrać miejsce w Polsce, w którym zostanie zasadzonych 70 drzew. Sadzenie drzew odbywa się przy współpracy z Polskim Związkiem Zrzeszeń Leśnych. W październiku 2021 roku w Rybołach na Podlasiu zasadzono 17 tys. nowych drzew. Prace te (na łącznej powierzchni 2,85 ha) poprzedzone zostały usunięciem gałęzi drzew zniszczonych huraganem, który przeszedł nad Podlasiem w czerwcu 2016 roku. Ryboły były jednym z miejsc dotkniętych tym zdarzeniem. To miejscowość o bogatej historii, która jest dziś znana m.in. z małych kramów wystawianych przez gospodarzy przed ogrodzenia swoich domów. Przejezdni mogą się przy nich zatrzymać i kupić to, co uprawiają mieszkańcy: ogórki, pomidory, jaja czy warkocze cebuli lub dynie. Dom w Rybołach na Podlasiu. fot. Krzysztof Kundzicz Anatol Surowiec z Polskiego Związku Zrzeszeń Leśnych podkreśla wagę nowych nasadzeń drzew: – Choć huragan doświadczył nas w 2016 roku, to dopiero w minionym roku udało nam się znacząco wesprzeć odbudowę lasu. Powierzchnię niespełna 3 hektarów obsadziliśmy dwuletnimi sadzonkami brzozy i dębu, jako bardziej odpornymi na choroby grzybowe na gruntach porolnych. Brzoza najlepiej radzi sobie w konkurencji z czeremchą amerykańską, obcym gatunkiem w europejskim ekosystemie leśnym – mówi Anatol Surowiec. „Projekt, w ramach którego sadzimy tysiące drzew w polskich lasach ma dla nas niebagatelne znaczenie. Za jego sprawą pokazujemy nasze kompleksowe podejście do redukcji emisji dwutlenku węgla. Bardzo cieszy nas, że przedstawiciele mediów testujących nasze samochody chętnie włączają się w nasz projekt poprzez wskazywanie miejsc, w których już wkrótce znajdą się nowe drzewa. W tym roku dziennikarze mogą wybierać spośród trzech lokalizacji – są nimi: – mówi Hubert Niedzielski, kierownik ds. PR marki Volkswagen."
"Naukowcy poznali przyczynę, dlaczego wybuch wulkanu Tonga był tak potężny",https://www.national-geographic.pl/artykul/naukowcy-poznali-przyczyne-dlaczego-wybuch-wulkanu-tonga-byla-tak-potezny-220331012513,Unknown,"['Przyroda', 'Odkrycia']","20 grudnia 2021 roku rozpoczęła się erupcja podwodnego wulkanu, ale niespełna miesiąc później, doszło do najpotężniejszej i rekordowej eksplozji. Wybuch zniszczył małą pacyficzną wyspę archipelagu Tonga oraz wystrzelił olbrzymią chmurę dymu, która rozprzestrzeniła się nad Australią. Eksperci z Narodowej Agencji Oceanów i Atmosfery obliczyli, że jeden z pióropuszy pyłu wulkanicznego osiągnął rekordową wysokość aż 58 kilometrów.  W niedawno opublikowanych badaniach na łamach magazynu naukowego Earthquake Research Advances, naukowcy podali przyczynę, dlaczego wybuch wulkanu był tak silny. Eksperci ustalili, że dzień przed właściwą eksplozją, doszło do dużo mniejszej erupcji. W jej wyniku doszło do zatopienia głównego otworu wulkanicznego. Naukowcy twierdzą, że w ten sposób lawa rozgrzana do temperatury 1000 stopni Celsjusza wyciekała prosto do oceanu. Uczeni są zdania, że woda spowodowała to, że magma rozpadała się na maleńkie fragmenty, a przez to erupcja dnia następnego stała się jeszcze silniejsza. – Postanowiliśmy sprawdzić, dlaczego siła tego wybuchu była tak ogromna. Zebraliśmy wszystkie dostępne informacje z pierwszych dni i tygodni od erupcji, a następnie je przeanalizowaliśmy – mówi Melissa Scruggs, wulkanolożka z Uniwersytetu Kalifornijskiego w Santa Barbara. Wulkanolodzy obliczyli, że w wyniku erupcji do atmosfery dostało się prawie 2 kilometry sześcienne pyłów i gazów, które w sumie mogły ważyć prawie 3 miliardy ton. W górnej warstwie atmosfery doszło do tarcia drobin pyłu z tej wielkiej chmury popiołu z kryształkami lodu w górnej warstwie atmosfery, co spowodowało ekstremalne wyładowania elektrostatyczne. Eksperci przyznają, że aż 80% wszystkich piorunów, które uderzały wówczas w Ziemię, były spowodowane właśnie erupcją Tongi. Wulkanolodzy zaznaczają, że to przykład, jak niebezpieczne mogą być podwodne wulkany. Wiele z nich wciąż nie znajduje się pod szczegółową obserwacją, a niektóre znajdują się w odległych miejscach, które pozostają poza zasięgiem satelitarnym. Eksperci ostrzegają, że wyrządzone szkody mogą być katastrofalne. Wulkanolodzy zaznaczają jednak, że wulkan Tonga-Hunga Ha’apai może wciąż być groźny. Dlatego naukowcy podkreślają, że ważne jest, aby dokładnie monitorować jego aktywność. Uczeni są zdania, że badania nad Tongą, być może pomogą w przyszłości w zapobieganiu skutkom erupcji. Jak przyznają badacze, kluczowe są pierwsze minuty i godziny. Hunga Tonga–Hunga Ha’apai to podwodny wulkan, który znajduje się na Oceanie spokojnym w odległości ok. 65 kilometrów od wybrzeży Tongatapu, największej wyspy w archipelagu wysp Tonga. Wznosi się on na ponad 2000 metrów od dna morskiego."
Kosmiczny Teleskop Hubble’a działa już od 32 lat. Jakie odkrycia mu zawdzięczamy? Jaki teleskop ma go zastąpić?,https://www.national-geographic.pl/artykul/kosmiczny-teleskop-hubblea-dziala-juz-od-32-lat-jakie-odkrycia-mu-zawdzieczamy-jaki-teleskop-ma-go-zastapic,Unknown,['Kosmos'],"Fotografia zwartej grupy galaktyk, tzw. Hickson Compact Group 40, została wykonana w momencie, gdy dostrzegamy jeszcze ich odrębność. Za około milion lat dojdzie do potężnego zderzenia, którego efektem będzie powstanie jednej olbrzymiej galaktyki spiralnej. Rok temu urodzinowe zdjęcie Kosmicznego Teleskopu Hubble’a (HST) ukazywało olbrzymią gwiazdę na skraju zniszczenia. Ogromna struktura powstała z jednej lub więcej gigantycznych erupcji, do jakich doszło około 10 tysięcy lat temu. Zewnętrzne warstwy gwiazdy zostały wyrzucone w przestrzeń kosmiczną. Wyrzucona materia waży około 10 razy więcej niż masa naszego Słońca. Takich wyjątkowych fotografii HST jest wiele. Wystarczy wspomnieć te najczęściej przywoływane, jak trzy niezwykłe kolumny gazu zanurzone w promieniowaniu świetlnym gorących i młodych gwiazd, czyli tzw. Filary Stworzenia. Albo tzw. Głębokie i Ekstremalnie Głębokie Ciemne Pole Hubble’a. Dwa ostatnie to wykonane przez tzw. kamerę szerokiego pola serie obserwacji, dzięki którym zidentyfikowano łącznie 8,5 tys. galaktyk. HST, nazwany na cześć amerykańskiego astronoma Edwina Hubble’a, trafił na orbitę 24 kwietnia 1990 roku. Jednak jego historia zaczęła się znacznie wcześniej, bo tuż po drugiej wojnie światowej. Wiąże się ona z Lymanem Spitzerem, astrofizykiem, który jako pierwszy zaproponował wysunięcie teleskopu poza zakłócenia wywoływane przez atmosferę ziemską. W 1946 roku Spitzer był profesorem i badaczem na Uniwersytecie Yale. Napisał artykuł zatytułowany „Astronomiczne zalety pozaziemskiego obserwatorium”. Stwierdził w nim, że teleskop kosmiczny może robić wyraźniejsze zdjęcia, unikając ziemskiej atmosfery. Mógłby wówczas wykrywać częstotliwości elektromagnetyczne, których nie mogą wykryć teleskopy naziemne. Kilkadziesiąt lat później, w 1970 roku, Spitzer pomógł NASA lobbować w kongresie amerykańskim na rzecz budowy teleskopu Hubble’a. Jego starania zostały uwiecznione w nazwie innego obserwatorium kosmicznego, czyli wyniesionego w 2003 roku na orbitę Teleskopu Spitzera. Chociaż Spitzer był pomysłodawcą obserwatorium, HST prawdopodobnie nie powstałby, gdyby nie Nancy Roman. To kobieta, która stworzyła program badań astronomicznych NASA. Astronomka ta nazywana jest więc matką Teleskopu Hubble’a. Budowa i wysłanie na orbitę teleskopu kosmicznego były ostatnim programem agencji, w jakim Roman brała udział. Programem, któremu poświęciła niemal 30 lat swojego życia. Od 1968 roku, gdy NASA wdrożyła program, do 1997 roku, gdy 72-letnia astronomka odeszła na zasłużoną emeryturę. Roman uznała, że skoro agencja chce wydać ogromne pieniądze na obserwatorium kosmiczne, to niech wyda je na coś naprawdę wyjątkowego i przede wszystkim pożytecznego. Dlatego skrzyknęła najlepszych astronomów i inżynierów. Potrzebne były też pieniądze. A o te nie było łatwo. Prace nad HST rozpoczęły się w latach 70. XX wieku. Właśnie zakończył się program księżycowy Apollo, bardzo kosztowny dla amerykańskich podatników. Trwała też wojna w Wietnamie. A tu grupa zapaleńców mówi, że chce wysłać na orbitę teleskop, który ma kosztować 400 milionów dolarów. Amerykański kongres nie widział w tym nadziei na lepszą naukową przyszłość, lecz chęć roztrwonienia pieniędzy, których w budżecie wcale nie było pod dostatkiem. Jednak Nancy Roman dopięła swego. I to mimo faktu, że zakładany koszt 400 milionów dolarów rozrósł się do ponad 2,5 miliarda. I to pomijając koszty wyniesienia na orbitę i serwisowania. Początkowo HST miał zostać wyniesiony na niską orbitę w październiku 1986 roku. Wszystko było gotowe, gdy doszło do katastrofy, która na kolejne 36 miesięcy zatrzymała program lotów kosmicznych. W styczniu 1986 roku, na oczach milionów ludzi zgromadzonych przed telewizorami, zaledwie kilka sekund po starcie, eksplodował prom kosmiczny Challenger. Zginęła siedmioosobowa załoga. Program lotów załogowych został zawieszony. Nie wiadomo było, czy i kiedy będzie wznowiony. Przez długie dwa lata nie było pewności, czy Teleskop Hubble’a w ogóle opuści Ziemię. Wreszcie 24 kwietnia 1990 roku prom Discovery bezpiecznie przebił się przez atmosferę ziemską i wyniósł na planowaną wysokość 600 km nad Ziemią teleskop o kubaturze autobusu. Załoga rozłożyła konstrukcję w przestrzeni i wróciła na Ziemię. Media ogłosiły światu, że właśnie rozpoczęła się nowa era kosmicznych odkryć. A potem Hubble przysłał na Ziemię pierwsze zdjęcia. Widniała na nim gromada gwiazd NGC 352, oddalona od naszego układu o 1300 lat świetlnych. Jednak nie wyglądała tak, jak oczekiwano. Każdy teleskop przechodzi tzw. test „pierwszego światła”. Nazywa się tak moment, gdy po raz pierwszy w historii światło przemieszcza się przez optykę teleskopu i trafia do detektorów. Pierwsze obrazy świetlne są zwykle mało imponujące, nie przeznaczone dla publiczności. W przypadku Kosmicznego Teleskopu Hubble’a prasa została zaproszona do obejrzenia, jak HST po raz pierwszy otworzył oczy. Jak mówi historia, dziennikarze nie byli pod wrażeniem. Podobno ktoś zapytał: „Czy tak to powinno wyglądać?”. Pierwsze zdjęcia Hubble’a były tylko nieco ostrzejsze niż te, które mogły wykonać wielkie teleskopy naziemne. Coś było nie tak. Inżynierowie Hubble’a starali się poprawić jakość obrazu, ale szybko odkryli, że główna wada teleskopu tkwi w jego głównym lustrze. Wykazywało ono tzw. aberrację sferyczną, spowodowaną błędem produkcyjnym. Okazało się, że krańce lustra zostały wypolerowane zbyt płasko. Różnica wynosiła ułamek grubości ludzkiego włosa, lecz powodowała, że światło, przechodząc przez system luster wewnętrznych, nie koncentrowało się we właściwych punktach. Tak więc pod koniec 1993 roku NASA zorganizowała misję naprawczą. Załoga siedmiu astronautów poleciała do Hubble’a i spędziła pięć dni, instalując dwie nowe kamery. Załoga odbyła pięć spacerów kosmicznych na wysokości 600 km nad Ziemią, by wykonać zadanie. Ale udało się. Łącznie przez wszystkie lata zorganizowano pięć misji serwisowych teleskopu. A chociaż teraz ekscytujemy się możliwościami nowego ogromnego obserwatorium kosmicznego, czyli Teleskopu Jamesa Webba, to dane zbierane przez staruszka Hubble’a będą służyły astronomom jeszcze przez wiele dekad. Jak wygląda Teleskop Hubble’a w liczbach? Zdjęcia wykonane przez Teleskop Hubble’a zawierają masę wciąż niezanalizowanych danych. Mogą one też służyć jako materiał porównawczy do danych zbieranych przez inne teleskopy i sondy kosmiczne."
Superwulkany - jak powstają i jakie są znane superwulkany?,https://www.national-geographic.pl/artykul/superwulkany-jak-powstaja-i-jakie-sa-znane-superwulkany,Artur Białek,['Przyroda'],"Naukowcy są zdania, że superwulkan to największe zagrożenie dla ludzkości. Badania geologiczne potwierdzają niszczycielską siłę erupcji takiej jednostki, której następstwem są globalne zmiany klimatyczne. Nie ma wątpliwości, że potężny wybuch może zagrozić znacznej części populacji, a nawet przyczynić się do zakończenia ery panowania człowieka, być może do zagłady życia na naszej planecie. Człowiek myślący pojawił się na Ziemi mniej więcej 190 tys. lat temu. Oznacza to, że nasz gatunek spotkał się już z kilkoma erupcjami superwulkanów. Ostatnia miała miejsce 26,5 tys. lat temu, w Nowej Zelandii (superwulkan Taupo). Średnio, superwulkany dają o sobie znać co 50-100 tys. lat. Czy w najbliższym czasie możemy spodziewać się wzrostu aktywności któregoś z nich? Badania naukowe dowodzą, że to już się dzieje. W obrębie Parku Narodowego Yellowstone już od jakiegoś czasu notuje się zwiększoną aktywność geologiczną, ale towarzyszące temu zjawiska należy uznać za normalne i typowe. Bardziej niepokojący jest fakt, że najpotężniejszy ze wszystkich superwulkanów ostatni raz obudził się ze snu 640 tys. lat temu. Pozwala to przypuszczać, że kolejna erupcja nastąpi już niebawem. Przy czym należy wyraźnie podkreślić, że słowo ""niebawem"" zostało tu użyte w kontekście dziejów ziemskich, nie ludzkości. Co to oznacza w praktyce? Yellowstone może zalać Ziemię lawą i przysłonić niebo popiołem za kilka tysięcy lat. Czym właściwie są niszczycielskie superwulkany i dlaczego są tak bardzo niebezpieczne? Żeby móc to wyjaśnić, najpierw wypada odpowiedzieć na kluczowe pytanie - jak powstaje wulkan? Gdy w litosferze dochodzi do upłynnienia skał, powstaje magma, która przesuwa się ku górze. W szczelinach skalnych powstaje coś w rodzaju zbiornika, gromadzącego płynny materiał. Magma najczęściej zastyga, zmieniając swój stan skupienia na stały. Zdarza się jednak, że pozostaje w stanie ciekłym, tworząc w ten sposób ognisko magmowe. Te procesy określa się jako plutonizm.  W miejscach, w których skorupa ziemska jest dość cienka, może dojść do jej przerwania. W rezultacie, produkty wulkaniczne wydostają się na powierzchnię, tworząc wulkan. Mowa tu o wulkanizmie, czyli zjawiskach zachodzących na powierzchni Ziemi. Na naszej planecie istnieją miejsca, w których gromadzą się ogromne pokłady magmy, tysiące razy większe niż pozostałe ogniska magmowe. Pod pojęciem superwulkanu należy rozumieć wulkan, który powstał w następstwie potężnej eksplozji magmy skumulowanej w ogromnym zbiorniku, którego objętość może sięgać kilkunastu tysięcy kilometrów sześciennych. Taka erupcja pozostawia po sobie ślad w postaci gigantycznej kaldery (przeciętna jej średnica to kilkadziesiąt kilometrów).  O ile klasyfikacja grupująca takie miejsca pod względem kształtu uwzględnia różne rodzaje wulkanów, to superwulkany mają formę płaską. W miejscach, w których występują, można zaobserwować specyficzne zjawiska geotermalne, jak gejzery, solfatary czy fumarole.  Dlaczego superwulkany są przedstawiane jako największe zagrożenie dla ludzkości? Wynika to z faktu, że potężna erupcja może wyrzucić na powierzchnię ponad tysiąc kilometrów sześciennych magmy i materiałów piroklastycznych. Wybuch superwulkanu zazwyczaj osiąga najwyższy stopień VEI 8 w skali Volcanic Explosivity Index (pol. Indeks Eksplozywności Wulkanicznej).  W promieniu setek, a nawet tysięcy kilometrów pojawiają się niewyobrażalne zniszczenia. Olbrzymia ilość tlenków siarki, która w trakcie wybuchu przedostaje się do atmosfery, tworzy warstwę odbijającą promienie słoneczne, czego następstwem mogą być globalne zmiany klimatyczne. Mamy tu na myśli nastanie epoki lodowcowej.  Do tej pory odkryto ok. 20 superwulkanów, jednak nie ulega wątpliwości, że jest ich znacznie więcej. Te najbardziej znane wymieniamy poniżej. Zaczynamy od najsłynniejszego ze wszystkich superwulkanów. Kaldera Yellowstone jest zlokalizowana w USA, w stanie Wyoming. Stanowi pozostałość po trzech gigantycznych eksplozjach, które miały miejsce 2,1 mln, 1,3 mln i 640 tys. lat temu. W trakcie ostatniej erupcji, do atmosfery przedostało się ponad tysiąc kilometrów sześciennych materiału piroklastycznego.  W następstwie tego wydarzenia, komora wulkaniczna pod Parkiem Narodowym Yellowstone zapadła się, tworząc gigantyczną kalderę. Jej rozmiary to 55x80 km.  Yellowstone to prawdziwy gigant, jednak nie jest to największy wulkan na świecie. Mimo to, jego aktywność budzi ogromne obawy. Naukowcy są zdania, że potężna erupcja może doprowadzić do zniszczenia znacznego obszaru Stanów Zjednoczonych, jednak skutki wybuchu tego superwulkanu nie ograniczą się jedynie do terytorium USA. Ogromna chmura pyłu wulkanicznego przysłoni Słońce, co doprowadzi do skokowego ochłodzenia klimatu. Konsekwencją może być kolejne zlodowacenie.  Z USA przenosimy się do Nowej Zelandii. W centrum Wyspy Północnej znajduje się Taupo - największe niewysychające jezioro Oceanii. Jego piękno okazuje się jednak złudne, po pod dnem wielkiego zbiornika wodnego (616 km kw.) drzemie uśpiony kolos. Ostatnia erupcja superwulkanu Taupo miała miejsce 26,5 tys. lat temu. W skali VEI, osiągnęła 8. poziom (najwyższy).  Wówczas do atmosfery trafiło 1170 kilometrów sześciennych materiału piroklastycznego. W następstwie erupcji, doszło do zapadnięcia się komory wulkanicznej i utworzenia ogromnej kaldery. Wybuch zapoczątkował okres znany jako maksimum glacjału, w trakcie którego doszło do ochłodzenia i tak lodowatego klimatu. Kolejny superwulkan jest zlokalizowany w Indonezji, na Sumatrze. Ostatnia erupcja wulkanu Toba miała miejsce 75 tys. lat temu. Naukowcy są zdania, że następstwem tej katastrofy była globalna zima wulkaniczna, która mogła trwać nawet 10 lat. Po niej, nastąpiło trwające 1000 lat ochłodzenie klimatu. W następstwie erupcji powstała kaldera o wymiarach 100x30 km, którą dziś wypełnia woda.   Co warte podkreślenia, aktywność wulkanu już od jakiegoś czasu wskazuje na jego powolne wybudzanie. W 2013 roku geolodzy stwierdzili wzrost napełnienia komory magmowej. W 2016 roku na tafli jeziora unosiły się miliony martwych ryb, a woda stała się mętna. Było to następstwem wzrostu temperatury dna. W czerwcu 2021 roku w obszarze kaldery zarejestrowano wstrząsy o magnitudzie 5.0.  Superwulkany są zlokalizowane także na Starym Kontynencie. Jeden z największych mieści się w pobliżu Neapolu. Kaldera o nazwie Pola Flegrejskie legitymuje się średnicą 13 km. W samym centrum superwulkanu zlokalizowane jest miasteczko Pozzuoli.  Ostatni wielki wybuch wulkanu miał miejsce ok. 40 tys. lat temu. Potężna erupcja wyrzuciła w powietrze 300 kilometrów sześciennych materiału wulkanicznego, a obszar 200 kilometrów sześciennych zalała lawa.  Na koniec powróćmy do USA. W stanie Kalifornia, w pobliżu granicy z Nevadą, znajduje się mierząca 16x32 km kaldera Long Valley. Powstała ponad 760 tys. lat temu, gdy gigantyczna erupcja doprowadziła do zapadnięcia się komory magmowej. Podczas gdy superwulkan Yellowstone jest przedstawiany jako jedno z największych zagrożeń dla ludzkości, naukowcy nie mają wątpliwości, że erupcja kaldery Long Valley może mieć jeszcze poważniejsze skutki. Badania dowodzą, że w zbiorniku magmowym superwulkanu znajduje się ponad 1000 kilometrów sześciennych magmy, a jej objętość systematycznie wzrasta. Może to sugerować, że kolejna wielka erupcja nastąpi w ciągu kilku tysięcy lat. 
      "
Ziemia się nie przemagnesuje? Zdaniem naukowców w najbliższym czasie bieguny jednak nie zamienią się miejscami,https://www.national-geographic.pl/artykul/ziemia-sie-nie-przemagnesuje-zdaniem-naukowcow-w-najblizszym-czasie-bieguny-jednak-nie-zamienia-sie-miejscami-220608021921,Unknown,['Kosmos'],"Wydawałoby się, że bieguny to stałe elementy każdej planety. Jest to prawda, ale tylko w stosunku do biegunów geograficznych. Ich położenie faktycznie pozostaje niezmienne. Wyznacza je oś obrotu planety i maksymalne oddalenie od równika. Co innego bieguny magnetyczne. Choć nazywa się je podobnie jak geograficzne – północnym i południowym – mogą znajdować się w różnych miejscach Ziemi. W pierwszej połowie XIX w. północny biegun magnetyczny leżał na kanadyjskim półwyspie Boothia. Od tamtej pory wędrował na południowy wschód. Oczywiście nie w prostej linii, parę razy zmieniał kierunek „marszu”. Ruch biegunów magnetycznych to jedna z tajemnic naszej planety, związana z budową Ziemi. Nie wiadomo, co tym ruchem steruje, podobnie jak nie wiadomo dokładnie, jak zmienia się ziemska magnetosfera. Wszystko to efekt miejsca, gdzie generowane jest pole magnetyczne Ziemi. Jego istnienie zawdzięczamy zewnętrznej części jądra, znajdującego się pod skorupą i pod płaszczem. Zewnętrzne jądro to obracający się ocean płynnego żelaza, który działa jak dynamo. Dzięki temu, że wiruje, emituje pole magnetyczne, które chroni całą planetę – a także jej niską orbitę – przed wiatrem słonecznym. Sęk w tym, że nie wiemy dokładnie, co dzieje się w jądrze Ziemi. Nie ma bowiem jak tego zbadać. Zachodzące w nim procesy są chaotyczne i burzliwe, jednak mamy o nich tylko szczątkową wiedzę. Podejrzewa się za to, że to one wpływają na zmiany w magnetosferze i ruch biegunów. Nie wiedząc, dlaczego dokładnie coś się dzieje, można sięgnąć do statystyki. Ona wyjaśnia przynajmniej, z jaką częstotliwością zachodzi jakieś zjawisko. W przypadku wędrówek biegunów naukowcy ustalili, że ostatnio zrobiły się „ruchliwsze”. Miliardy lat temu zamieniały się miejscami średnio raz na 5 mln lat. W ciągu ostatnich 20–10 mln lat – raz na 200–250 tys. lat. Zdaniem naukowców to efekt słabnięcia pola magnetycznego. Proces ten w ciągu ostatnich stu osiemdziesięciu lat znacząco przyspieszył. W tym okresie pole magnetyczne osłabło o 10 proc. Pojawiła się również tzw. anomalia południowoatlantycka. To obszar z centrum nad Brazylią, w którym pole magnetyczne może być nawet o połowę słabsze niż średnia dla planety. Wszystko to – zdaniem naukowców – wskazywało, że możemy prędko spodziewać się kolejnego przemagnesowania. Jednak w czasopiśmie naukowym „PNAS” ukazała się właśnie praca, która temu zaprzecza. Badacze z Uniwersytetu Lund twierdzą w niej, że ostatnie zmiany pola magnetycznego nie są niczym nadzwyczajnym. Tezę tę opierają na danych o magnetosferze obejmujących ostatnie 9 tys. lat. W jaki sposób je zebrano? Badacze przeanalizowali artefakty wykopane przez archeologów (np. naczynia gliniane wypalane w 580 st. C), zastygłą lawę wulkaniczną i osady z dna rzek i jezior. Próbki pochodziły z różnych miejsc Ziemi i z różnych okresów. Łączyło je to, że dało się z nich pozyskać informacje o kierunkach i natężeniu pola magnetycznego. – W ten sposób zmapowaliśmy zmiany w polu magnetycznym Ziemi w ciągu ostatnich 9 tys. lat – mówi geolog Andreas Nilsson, jeden z autorów pracy. – Ich analiza wykazała, że anomalie takie jak południowoatlatycka to prawdopodobnie powtarzający się fenomen. Co nas czeka w przyszłości? – Przewidujemy, że bieguny wcale nie zamienią się miejscami – stwierdza Nilsson. – Natomiast anomalia południowoatlantycka zniknie w ciągu najbliższych 300 lat – dodaje."
Boski dar dla turystów. Co skrywają liście koki?,https://www.national-geographic.pl/artykul/koka-na-wysokosci-dar-bogow-i-fundament-cywilizacji,Jan Repetto,['Ludzie'],"Szlak Salkantay, którym można przez góry dotrzeć do Machu Picchu, przebiega na wysokościach 2000–4600 m n.p.m. Wędrówka tą trasą wymaga aklimatyzacji, inaczej można narazić się na przykre skutki choroby wysokościowej. Osłabienie, zawroty głowy, trudności z oddychaniem, nudności – wszystkie te objawy mogą utrudnić, a nawet uniemożliwić wycieczkę jedną z piękniejszych dróg Andów. Chyba że zastosuje się starożytną metodę Inków i podczas marszu będzie się żuło liście koki. Krasnodrzew pospolity (Erythroxylum coca Lam.), powszechnie zwanym w Ameryce Południowej koką, to popularna andyjska roślina. Nikt w Peru nie kojarzy jej z narkotykiem. Krzew najlepiej czuje się w wysokich górach, gdzie klimat jest suchy i surowy. Aby odnaleźć najbardziej wartościowe liście, trzeba udać się na wysokość 450–1800 m n.p.m., w miejsce, gdzie średnia temperatura waha się między 18 a 20°C. Liście krasnodrzewu łagodzą objawy choroby wysokościowej. Ja sam doświadczyłem tego podczas wędrówki szlakiem Salkantay – problemy z oddychaniem szybko zniknęły, zimno przestało mi dokuczać, a żołądek przez długi czas nie domagał się jedzenia. Wysokogórski szlak Salcantay w Andach prowadzi do Machu Picchu. fot. Reyaz Limalia/Getty Images Z dobrodziejstw koki korzystano już 4500 tys. lat temu. Sztukę uprawy krasnodrzewu do perfekcji doprowadzili Inkowie, którzy wynieśli kokę na ołtarze. Ponieważ dodawała sił i ułatwiała oddychanie na dużych wysokościach, pomogła zbudować w górach całe miasta i monumentalne fortyfikacje. Inkowie wydrążyli w skałach tarasy pod uprawy i zbudowali skomplikowaną sieć dróg, które pokonywały sztafety szybkonogich kurierów zwanych chasquis. Ci znakomici sprinterzy nie poradziliby sobie z głodem, zimnem i zmęczeniem, gdyby nie koka. Gdy Inkowie odkryli, że oleista esencja z krasnodrzewu ma właściwości przeciwbólowe, specyfik ten zaczęli stosować ówcześni chirurdzy przy skomplikowanych operacjach, takich jak usuwanie guzów mózgu. Liście koki zawierają aż 14 czynnych alkaloidów, z których największą sławą okryta jest kokaina. Ten związek chemiczny poza tym, że uśmierza ból, działa jako bloker białek transportujących dopaminę, tzw. hormon przyjemności. Ta właściwość kokainy sprawia, że osoba, która przyjmie odpowiednią ilość narkotyku, czuje euforię i silny zastrzyk energii. Czy to oznacza, że andyjscy górale są bez przerwy odurzeni? Nic podobnego. W liściach krasnodrzewu stężenie kokainy waha się pomiędzy 0,5 a 1%. Nawet najwięksi miłośnicy tzw. chakchady (chakchar – w języku keczua oznacza żucie koki) nie byliby w stanie przeżuć wystarczająco dużo liści, aby odczuć narkotyczny efekt. A gdyby jakimś cudem znalazł się ktoś, kto podjąłby wyzwanie, jego wysiłek i tak poszedłby na marne – alkaloid w kontakcie ze śliną zamienia się w inny związek, ekgoninę. I to właśnie głównie jej działanie poczuje osoba żująca liście koki. Niemiecki farmakolog Otto Nieschulz wykazał, że ekgonina jest nawet 80 razy mniej toksyczna niż kokaina i w przeciwieństwie do niej nie uzależnia. Jak działa? Po 20 minutach od podania lekko podnosi się ciśnienie tętnicze, oddech staje się wolniejszy i delikatnie zwężają się źrenice. Rośnie też poziom glukozy we krwi, przez co zanika uczucie głodu i zmniejszają się objawy choroby wysokościowej. Liście koki są ważnym elementem kultury Peru. fot. VW Pics/Contributor/Getty Images Obok ekgoniny na organizm wpływ wywierają również inne zawarte w koce alkaloidy i enzymy. Wśród nich jest np. działająca uspokajająco rezerpina – wyizolowana w 1952 roku, stosowana m.in. w tradycyjnej medycynie chińskiej. Ponieważ ma silne działanie przeciwpsychotyczne, stała się też pierwszym skutecznym lekiem stosowanym przy schizofrenii (została jednak wycofana z terapii ze względu na liczne efekty uboczne). Inne alkaloidy z koki to higryna, substancja usprawniająca krążenie krwi, oraz atropina – trucizna, która pobudza pracę serca, zmniejsza wydzielanie śluzu w płucach i rozkurcza mięśnie gładkie. W niewielkich dawkach sprawia, że dochodzi do lekkiego rozszerzenia oskrzeli, co ułatwia oddychanie i pozwalaprzyjąć więcej tlenu. Ma to ogromne znaczenie na dużych wysokościach, gdzie powietrze jest rozrzedzone, ubogie w tlen. Indianie łączą kokę z „glinką” o nazwiellipta. To wymieszane z wapnem i namoczone w słonej wodzie sproszkowane ziarna komosy ryżowej. Taką papkę suszy się na słońcu i formuje kulki lub paski. Dodatek llipty rozmiękcza twarde i łykowate liście, ale przede wszystkim neutralizuje kwaśny odczyn soków żołądkowych, tym samym ułatwiając przyswajanie alkaloidów. Hiszpańscy kronikarze zauważyli coś jeszcze. „Sok z hayo (inna tradycyjna nazwa koki) musi być bardzo pomocny w utrzymywaniu zdrowych zębów, co jest zauważalne nawet u sędziwych Indian” – pisał Lucas Fernández de Piedrahíta, gubernator Panamy w XVII w. Rdzenni mieszkańcy Peru do dziś stosują liście koki jako środek przeciwbólowy przy zapaleniach zatok i bólach zębów. Efekt wzmacniający szkliwo zaś to zasługa dobrze przyswajalnego wapnia – w liściach krasnodrzewu jest go kilkanaście razy więcej niż w mleku! Dawkę tego mikroelementu Indianie przyjmują też w llipcie. Europejczycy zainteresowali się krasnodrzewem w II poł. XIX wieku, gdy włoski neurolog dr Paolo Mantegazza opublikował pracę na temat właściwości jego liści. W 1860 r. niemiecki uczony Albert Niemann wyekstrahował z krasnodrzewu kokainę. Narkotyk zyskał popularność w pewnych kręgach, jego miłośnikiem był m.in. Zygmunt Freud. Jednak prawdziwy kokainowy szał ogarnął mieszkańców dużych europejskich miast, gdy w sklepach pojawił się wyskokowy napój Vin Mariani. Jego twórca, francuski chemik Angelo Mariani, połączył ekstrakt z liści koki z alkoholem. Tak więc produkt, którego głównym składnikiem było wino Bordeaux, odurzał i pobudzał jednocześnie. Można więc było po pijaku balować bez opamiętania, zarywając nawet kilka nocy z rzędu. Po kokainowe wino sięgał zarówno Thomas Edison, jaki i papież Leon XIII, którego wizerunkiem promowano trunek. Wkrótce na rynku pojawiło się sporo napojów inspirowanych recepturą Vin Mariani. Wśród nich znalazł się produkt aptekarza z Georgii w USA Johna Pembertona. Pemberton’s French Wine Coca różnił się od narkotycznych drinków m.in. dodatkiem ekstraktu z bogatych w kofeinę orzechów koli. Aby zdobyć więcej klientów, aptekarz wyprodukował też bezalkoholową wersję napitku. Kiedy w 1914 r. zakazano sprzedaży towarów spożywczych zawierających kokainę, firma Pembertona usunęła ze swojego produktu ten alkaloid. Narodziła się coca-cola. Dziś w Peru koka ma się dobrze. Za samo porównywanie jej do narkotyku można narazić się andyjskim góralom. Państwo ściśle kontroluje uprawy krasnodrzewu, by ukrócić działalność kokainowych karteli, a mieszkańcy Andów na każdym kroku żują liście świętego krzewu. Podają je nawet dzieciom, gdyż rozrzedzenie krwi jest niezbędne do życia na dużych wysokościach. Prędzej czy później przekonują się też o tym podróżujący po Ameryce Południowej turyści, z ulgą racząc się mate de coca, herbatką ze świeżych liści koki."
Saturn traci Tytana. Księżyc oddala się od planety,https://www.national-geographic.pl/artykul/saturn-straci-najwiekszy-ze-swoich-ksiezycow-tytana-moze-go-wystrzelic-w-kosmos-211025024234,Archiwum National-Geographic.pl,"['Kosmos', 'Odkrycia']","Tytan, największy księżyc Saturna, oddala się od swojej planety 11 centymetrów każdego roku. Nie jest to jeszcze nic niezwykłego. Księżyc również oddala się od Ziemi, choć wolniej – 4 cm rocznie. Z tego powodu za miliony lat nie będzie już całkowitych zaćmień Słońca, jedynie obrączkowe. Tarcza Księżyca stanie się mniejsza od słonecznej. Jak wyliczyli astrofizycy, oddalanie się Tytana wpływa na obrót Saturna wokół jego osi. Planeta zaczyna obracać się szybciej, a jej oś obrotu staje się mniej stabilna. – Jeśli Tytan nadal będzie oddalał się w takim tempie, jak dziś, nachylenie osi obrotu Saturna w ciągu najbliższych kilku miliardów lat znacząco się zwiększy – mówi Melaine Saillenfest z francuskiego CNRS (Centre national de la reserche scientifique). Wraz z Giacomo Larim z włoskiego Uniwersytetu w Pizie Melaine Saillenfest przeprowadził serię komputerowych symulacji. Wynika z nich, że w pewnym momencie orbita Saturna będzie nachylona o 90 stopni w stosunku do „pionu”, czyli będzie zgodna z płaszczyzną orbity (większość planet ma osie ustawione mniej więcej pionowo względem tej płaszczyzny). Gazowy olbrzym będzie toczył się po orbicie niczym beczka. 
Tak będzie wyglądała zmiana osi obrotu Saturna w wyniku ucieczki Tytana. / ilustracja: Coline SAILLENFEST / IMCCE Podobny mechanizm może tłumaczyć, dlaczego tak właśnie zachowuje się Uran. Oś obrotu tej planety jest nachylona 98 stopni w stosunku do „pionu”. Dotychczas sądzono, że winę za to ponosi jakieś kosmiczne zderzenie, które przechyliło oś jego obrotu. Symulacje dotyczące Saturna i jego księżyca wskazują, że taki sam efekt mógł spowodować dawny księżyc Urana. Dawny – bowiem już go nie ma. Stałe oddalanie się księżyca sprawia bowiem, że po pewnym czasie oddala się on od planety na tyle, że jej przyciąganie jest zbyt słabe. Siły przyciągania pozostałych planet lub Słońca mogą wtedy zaburzyć jego orbitę. Jak wyliczają naukowcy, gdy Tytan będzie dwukrotnie dalej od Saturna niż obecnie, jego orbita będzie niestabilna. Wtedy albo odleci w kosmiczną przestrzeń, albo zacznie szybko zbliżać się do planety i się z nią zderzy. To uruchomi kaskadę zmian orbit wszystkich satelitów Saturna – dodaje Saillenfest. Może też dojść do kolejnych zderzeń. Nie musimy jednak obawiać się tej kosmicznej katastrofy. Nastąpi najwcześniej za miliardy lat – o ile w ogóle nastąpi. Do tego czasu Słońce wypali już cały wodór i gdy zacznie spalać hel. Stanie się wówczas czerwonym olbrzymem. Powiększy się tak, że zapewne pochłonie wszystkie planety skaliste: Merkurego, Wenus, Ziemię i Marsa. Jaki los czeka gazowe olbrzymy? Tego nie wiadomo. Astronomowie odkryli niedawno „gorącego Jowisza”, który przetrwał wybuch swojej gwiazdy jako supernowej. Może i w Układzie Słonecznym te planety, które ocaleją, staną się takimi gorącymi olbrzymami. Źródła: New Scientist, ArXiv"
Nowa czarna dziura zaobserwowana poza Drogą Mleczną,https://www.national-geographic.pl/artykul/nowa-czarna-dziura-zaobserwowana-poza-droga-mleczna,Unknown,"['Kosmos', 'Odkrycia']","Czarna dziura została odkryta w gromadzie tysięcy gwiazd, położonej w pobliżu Drogi Mlecznej, galaktyce satelitarnej zwanej Wielkim Obłokiem Magellana. Według naukowców znajduje się ok. 160 000 lat świetlnych od Ziemi i jest 11 razy większa od masy naszego Słońca. Obserwacje przeprowadzone zostały w Europejskim Obserwatorium Południowym (ESO), znajdującym się w Chile, wykorzystując teleskop VLT. Badacze sprawdzali, jak czarna dziura wpływa na ruch gwiazd w jej bliskim sąsiedztwie. To pierwszy raz, kiedy taka metoda została zastosowana w identyfikacji tych obszarów czasoprzestrzeni. Być może jesteśmy właśnie świadkami momentu przełomowego w próbie odkrycia tajemnic wokół czarnych dziur i sprawdzenia tego, w jaki sposób obiekty te powstają i ewoluują. -Działamy trochę jak Sherlock Holmes, który próbuje wytropić gang przestępców, sprawdzając poszlaki, które zostawiają po sobie. Patrzymy na każdą poszczególną gwiazdę, szukając dowodów na obecność czarnych dziur, ale nie widząc ich bezpośrednio - mówi Sara Saracino z Astrophysics Research Institute w Liverpoolu, która prowadziła badania, opublikowane właśnie w Monthly Notices of the Royal Astronomical Society. - wyniki naszej pracy pokazują tylko jeden obiekt, ale dzięki tej metodzie jesteśmy na dobrej drodze do odkrycia kolejnych - dodaje. Nowa czarna dziura została nazwana NGC 1850 BH1. Zaobserwowanie czarnej dziury jest niezwykle trudne. Ten obszar czasoprzestrzeni ma grawitację tak silną, że nic, łącznie ze światłem i informacją, nie jest w stanie jej opuścić. W tej przestrzeni prędkość ucieczki jest większa nawet od prędkości światła. Otacza ją powierzchnia nazywana horyzontem zdarzeń, która wyznacza granicę bez powrotu. Nie da się jej bezpośrednio zobaczyć. Ujawniają swoją obecność poprzez swoją aktywność i działania. Czarne dziury emitują promieniowanie, gdy wchłaniają inną materię oraz wytwarzają fale grawitacyjne podczas zderzenia z inną czarną dziurą lub, tak jak niedawno zaobserwowano z gwiazdą neutronową. W przypadku tej niewielkiej czarnej dziury naukowcy zauważyli, że jedna gwiazda (o masie około 5 mas Słońca) w gromadzie, zachowywała się zupełnie inaczej od wszystkich innych w pobliżu.  Według naukowców, w naszej galaktyce może znajdować się nawet 100 milionów czarnych dziur o masie gwiazdowej. Niestety większość z nich jest jeszcze niezbadana. Dlatego też nowa metoda identyfikowania tych niezwykłych obiektów powinna pomóc w odkryciu kolejnych. - Każda kolejna detekcja, która wykonamy, będzie ważna w kontekście dalszych badań nad odkryciem i zrozumieniem czarnych dziur — mówi Mark Gieles, współautor badania z Uniwersytetu Barcelony."
Galaktyka Andromedy. Jak zobaczyć ją na niebie? Kiedy zderzy się z Drogą Mleczną?,https://www.national-geographic.pl/artykul/galaktyka-andromedy-jak-zobaczyc-ja-na-niebie-kiedy-zderzy-sie-z-droga-mleczna,Paulina Dragan,['Kosmos'],"Galaktyka Andromedy to jeden z najbardziej oddalonych od nas obiektów, który wciąż można dostrzec gołym okiem. Z pewnością jest to też obiekt bardzo charakterystyczny, o niezwykle długiej historii jego obserwacji. Galaktyka Andromedy została zauważona już w roku 964 przez perskiego astronoma Abd al-Rahman al-Sufi. W swojej ""Księdze gwiazd stałych"" opisał ją jako małą chmurkę. Niezależnego odkrycia galaktyki dokonał następnie Niemiec Simon Marius, 15 grudnia 1612 roku. Nie posiadając wiedzy o pracy Al-Sufiego, Charles Messier wpisał nazwisko niemieckiego astronoma w swoim katalogu, uznając go za odkrywcę galaktyki Andromedy. Została ona wówczas opisana jako dwa stożki lub piramidy światła złączone podstawami, o osi na linii północny zachód – południowy wschód i ze znacznie jaśniejszym centrum. Badacz podkreślił również, że w ciągu 15 lat obserwacji, obiekt ten nie zmienił swojej pozycji i kształtu. Początkowo uznano, że jest to mgławica gazowa i tak też ją sklasyfikowano, gdyż nie było możliwości dostrzeżenia gwiazd. Pierwszym przełomem w tej kwestii była analiza jej widma wykonana przez Williama Hugginsa w 1864 roku. Na jej podstawie angielski astronom uznał, iż obserwowany obiekt ma gwiezdną naturę. Mimo to naukowcy wciąż spierali się, co do tej kwestii. Ostatecznie w 1920 roku doszło do Wielkiej Debaty, w której udział wzięli Harlow Shapley (skłaniający się ku teorii mgławic spiralnych) oraz Heber Doust Curtis (opowiadający się za teorią wyspowego Wszechświata i galaktycznego charakteru Andromedy). Debata mogłaby trwać w nieskończoność, gdyby nie dokładne zdjęcie obiektu wykonane przez Edwina Hubble'a w 1923 roku przy użyciu 2,5-metrowego teleskopu zwierciadlanego. Dzięki zdjęciu, udało mu się zidentyfikować cefeidy i na ich podstawie oszacował odległość do Andromedy. Tym samym runął mit o wyjątkowości naszej Galaktyki. Hubble ogłosił, że Wszechświat składa się z milionów galaktyk oraz innego typu obiektów. Jeszcze do niedawna powszechnym było stwierdzenie, iż galaktyka Andromedy jest największą galaktyką w Grupie Lokalnej, do której zaliczamy też naszą Drogę Mleczną. Najnowsze dane obserwacyjne wskazują jednak na większą ilość ciemnej materii w obrębie Drogi Mlecznej, co może świadczyć o tym, iż jest ona najmasywniejszą galaktyką w tej grupie. Dzięki obserwacjom Teleskopem Spitzera możemy za to oszacować, że galaktyka Andromedy ma o wiele większą liczbę gwiazd, których jest ok. bilion. Ważną informacją na temat Andromedy jest również to, iż jest ona jedną z niewielu galaktyk przesuniętych ku fioletowi. To z kolei oznacza, że zbliża się ona w naszym kierunku. Andromeda znajduje się na kursie kolizyjnym z Drogą Mleczną, a początek ich zderzenia nastąpi za ok. 4,5 miliarda lat. Prawdopodobnie galaktyki będą się ze sobą mieszać przez kilka kolejnych miliardów lat, by w końcu stworzyć galaktykę eliptyczną. Naukowcy mieli sporo trudności z ustaleniem odległości do galaktyki Andromedy. Po odkryciu drugiego typu cefeid ustalenia Edwina Hubble'a stały się nieaktualne, a dystans ostatecznie oszacowano na ponad dwa miliony lat świetlnych. Z kolei w latach 90. XX wieku, dzięki danym z satelity Hipparcos można było dokonać nieco dokładniejszych szacunków, które wskazywały na 2,9 miliona lat świetlnych. Liczba ta uległa jednak zmniejszeniu, gdy okazało się, że pomiary tego typu obiektów są zawyżane przez satelitę o ok. 10%. Taką zaniżoną wartość potwierdzają również najnowsze badania przeprowadzone w 2005 roku. Jeśli chodzi o szacowaną masę halo Andromedy, to obecnie (razem z ciemną materią) wynosi ona ok. 1,23*1012 mas Słońca, czyli mniej niż szacunki dla Drogi Mlecznej. Andromeda mimo to jest większa i zawiera w sobie dużo więcej gwiazd. Niektórzy naukowcy sądzą, że jest ona nawet większa, niż mogłyby na to wskazywać aktualne szacunki. Galaktyka Andromedy została sklasyfikowana jako galaktyka spiralna bez poprzeczki, o średniej wielkości jądrze i dobrze rozwiniętych ramionach spiralnych. Ostatnie obserwacje nasiliły jednak przypuszczenia, iż być może posiada ona niewielką poprzeczkę. Andromeda została też przyporządkowana do najbardziej powszechnej klasy galaktyk o aktywnych jądrach - LINER. Galaktyka ma gęste podwójne jądro i minimum dwa spiralne ramiona z pierścieniem kosmicznego pyłu. Wyniki badań ogłoszone w 2005 roku mogą wskazywać na to, że spiralny dysk Andromedy może mieć średnicę 220 tysięcy lat świetlnych, czyli trzy razy więcej niż wcześniej szacowano. Płaszczyzna obrotu galaktyki jest nachylona pod kątem 77° do kierunku w stronę Ziemi. Prędkość jej rotacji zmienia się w zależności od odległości od jądra. Masa skoncentrowana w jądrze jest natomiast szacowana na ok. 6*109 mas Słońca. W galaktyce Andromedy udało się dostrzec dość specyficzny podział na ramiona wewnętrzne i zewnętrzne, które dzieli od siebie co najmniej 13 tysięcy lat świetlnych. Obserwacje wskazują natomiast na fakt, iż kształt jej dysku może się stopniowo zmieniać w pierścień. Z kolei halo Andromedy wydaje się być podobne do halo Drogi Mlecznej. Liczba gwiazd maleje więc wraz z odległością od jądra i są one ubogie w metale. Dzięki zdjęciom z Kosmicznego Teleskopu Hubble'a udało się ustalić, że jądro galaktyki Andromedy ma podwójną strukturę, przez co tworzy w pewnym sensie układ podwójny. Niektórzy naukowcy sądzą, że jedna z części jądra galaktyki może stanowić pozostałość po mniejszej galaktyce, która została wchłonięta przez Andromedę. Dzięki obserwacjom dokonanym przez Europejską Agencję Kosmiczną udało się zlokalizować w obrębie galaktyki dużo ognisk promieniowania X. Pojawiła się wówczas sugestia, że mogą to być czarne dziury. W 2006 roku teleskop Chandra wykonał zdjęcia jądra Andromedy w paśmie rentgenowskim. Pojawiło się na nim czwarte źródło, które do tej pory nie było znane. Z dużą dozą prawdopodobieństwa można sądzić, że uwidoczniło się ono w efekcie opadania materii na supermasywną czarną dziurę. Po zarejestrowanym rozbłysku rentgenowskim źródło to przygasło, ale nadal jest jaśniejsze niż przed tym wydarzeniem."
"Możesz kochać mamę tak samo, ale w pewnym wieku mózg uzna jej głos za mniej warty uwagi",https://www.national-geographic.pl/artykul/mozesz-kochac-mame-tak-samo-ale-w-pewnym-wieku-mozg-uzna-jej-glos-za-mniej-warty-uwagi-220517124953,Unknown,['Nauka'],"W dzieciństwie mama była dla nas najważniejszą osobą na świecie. Najpiękniejsza, najmądrzejsza, najbardziej kochająca… Długo by wymieniać. O ile te przymiotniki opisujące nasze rodzicielki się nie zmieniają, o tyle biologii nie oszukamy. Według badań opisanych na łamach czasopisma naukowego „Journal of Neuroscience”, w pewnym wieku głos matki przestaje oddziaływać na nas tak samo, jak w pierwszych latach życia. Nie zapomnij o tym, że 26 maja jest Dzień Matki. Nie masz pomysłu na prezent? Spójrz na nasze propozycje. Na potrzeby badań, naukowcy ze Stanford University School of Medicine przeskanowali mózgi dzieci w wieku od 7 do 16 lat. Robili to w trakcie odtwarzania nagrań głosów ich matek i obcych kobiet. Żeby badania były jak najbardziej rzetelne, kobiety nie wypowiadały pełnych zdań, a zbitki różnych słów. W ten sposób mózgi dzieci i nastolatków odbierały tylko głosy, nie komunikaty. Analiza wykazała, że u dzieci między 7. a 12. rokiem życia obszary mózgu odpowiedzialne za nagradzanie i skupianie uwagi wykazywały większą aktywność na dźwięk głosu matek. W okresie dojrzewania ta prawidłowość się odwraca. Gdy mamy mniej więcej 13–14 lat, głosy obcych kobiet pobudzają nasz mózg bardziej niż głos rodzicielki. Dla nastolatków ważniejsze od relacji z rodzicami jest poznawanie nowych znajomych o podobnych wartościach. / fot. NurPhoto/Getty Images Odkrycie może wydawać się smutne, ale na pewno nie zaskakuje rodziców nastolatków. W końcu w tym wieku większość młodzieży przechodzi bunt. Niesłuchanie czy ignorowanie poleceń opiekunów to jedne z jego najłagodniejszych przejawów. Neurobiolog Daniel Abrams ze Stanford University School of Medicine tłumaczy, że to nie tak, że pewne obszary mózgu u dorastających dzieci przestają reagować na matkę. Po prostu nieznane głosy wydają im się warte większej uwagi. Takie zachowanie jest jak najbardziej zdrowe. – Tak właśnie powinno być. Poznawanie nowych ludzi i sytuacji jest elementem dojrzewania. To, co tu widzimy, jest odzwierciedleniem tego zjawiska – wyjaśnia Abrams. Jak dodaje Leslie Seltzer, antropolog biologiczny z University of Wisconsin-Madison, „w miarę dojrzewania nasze przetrwanie w coraz mniejszym stopniu zależy od wsparcia ze strony matki. Bardziej zależy natomiast od naszych powiązań grupowych z rówieśnikami”. To, kiedy mózg zacznie żywiej reagować na obce głosy, nie jest stałą. Średnia z badań wskazuje na okres między 13. i 14. rokiem życia, ale to może być też zależne od sposobu wychowania i ewentualnych zaniedbań i nadużyć ze strony rodziców. Widok szympansicy z małymi czy kaczuszek płynących za mamą po stawie może rozczulić. Macierzyństwo i wychowanie potomstwa u zwierząt w przypadku niektórych gatunków przybiera jednak skrajnie brutalne formy. Mowa o dzieciobójstwie. Badacze zaobserwowali takie zachowania między innymi u lwów, gibonów i części papug. Dlaczego zwierzęta zabiją małe? Po pierwsze, zabójcom zależy po prostu na najedzeniu się. Po drugie, w ten sposób pozbywają się konkurentów. Słonice długo opiekują się małymi. / fot. Anadolu Agency/Getty Images"
Księżyce Plutona – ciekawostki. Ile ich jest i jak je odkryto?,https://www.national-geographic.pl/artykul/ksiezyce-plutona-ciekawostki-ile-ich-jest-i-jak-je-odkryto,Unknown,['Kosmos'],"22 czerwca 1978 r. astronom James Christy, pracownik Obserwatorium Astronomicznego Marynarki Wojennej Stanów Zjednoczonych, przeglądał zdjęcia Plutona. Zostały wykonane z użyciem półtorametrowego teleskopu znajdującego się we Flagstaff. Zadaniem Christiego było dokładne wyliczenie parametrów orbity Plutona, wówczas uznawanego jeszcze za pełnoprawną planetę (ten status Pluton utracił w 2006 r., by zostać jedną z planet karłowatych). Zdjęcia były mało spektakularne. W niczym nie przypominały pięknych obrazów nieba, których od lat dostarcza Teleskop Hubble’a. W rzeczywistości Christy oglądał coś, co przypominało czarny kleks otoczony odpryskami atramentu. Kleksem był Pluton, odpryskami znajdujące się dookoła niego gwiazdy. Niektóre zdjęcia zostały oznaczone jako „słabe”. Dlaczego? Ponieważ Pluton miał na nich dziwne wybrzuszenie. Uznano je za efekt wady technicznej teleskopu. Przy zdjęciach z 1965 r. znalazła się nawet notatka: „zdjęcie Plutona – wydłużone”. Przez trzynaście lat ani Christy, ani żaden z jego kolegów nie wpadli na to, że fotografie są jak najbardziej poprawne. Dopiero oglądając zdjęcia po raz kolejny Christy zwrócił uwagę na to, że dziwne wybrzuszenie dotyczy tylko Plutona, a nie żadnej z otaczających go gwiazd. To wykluczało błąd teleskopu. Astronom doszedł więc do wniosku, że na zdjęciach znajduje się nieznany księżyc Plutona. Zdjęcie, które doprowadziło do odkrycia Charona / fot. U.S. Naval Observatory, public domain Christy nazwał go Charon – od imienia swojej żony Charlene, skracanego do Char. Dopiero później odkrył, że dodając „-on”, nieświadomie utworzył imię przewoźnika dusz umarłych przez rzekę Styks. Charon to jedna z postaci z greckiej mitologii. W 1986 r. nazwa została zaaprobowana przez Międzynarodową Unię Astrononiczną. – Wielu mężów obiecuje żonom gwiazdkę z nieba – komentowała Charlene Christy. – Jim spełnił swoją obietnicę: dał mi księżyc. Przyjmując względną miarę – stosunek do wielkości macierzystej planety – Charon jest największym księżycem w całym Układzie Słonecznym. Jego średnica (wynosząca 1212 km) jest tylko dwa razy mniejsza od średnicy Plutona. To sprawia, że Charon jest bardzo nietypowym naturalnym satelitą. Charon nie obraca się wokół Plutona. Środek ciężkości tego układu znajduje się pomiędzy oboma tymi ciałami niebieskimi, poza powierzchnią Plutona, i to wokół niego krążą zarówno Pluton, jak i Charon. Z tego powodu niekiedy opisuje się oba te globy nie jako planetę karłowatą i jej satelitę, ale jako układ podwójny planet karłowatych. Swoją drogą pierwszy, jaki kiedykolwiek został odkryty. Co ciekawe, Pluton i Charon tworzą układ podwójnie synchroniczny. Okres obiegu Charona wokół Plutona wynosi tyle samo, co czas obrotu Plutona wokół własnej osi. To sprawia, że Charon jest cały czas zwrócony w stosunku do Plutona tą samą stroną. W lipcu 2015 r. w pobliżu Plutona przeleciała sonda New Horizons. Dostarczyła ona pierwszych szczegółowych zdjęć planety karłowatej i jej największego naturalnego satelity. Zdjęcia Charona wzbudziły szczególne zainteresowanie. Okazało się, że na jego powierzchni znajduje się zagadkowa plama, a księżyc jest dziwnie popękany. Charon ma szarawy kolor. Ale nie cały. Jego północy biegun pokrywa wielka plama w kolorze rdzy. Zespół sondy New Horizons nazwał ten obszar Mordorem. Skąd się wzięła Plama Mordoru? Naukowcy są zdania, że to zamarznięte gazy, które pochodzą z atmosfery Plutona. W temperaturach zawsze niższych od minus 200 st. C metan, tlenek węgla i azot zamarzają w twardy lód. Pod wpływem promieniowania ultrafioletowego powstają w nim substancje zwane tholinami. To one właśnie mają czerwonawe zabarwienie. Największy satelita Plutona ma jeszcze jedną zastanawiającą cechę. Jest dziwnie popękany, a niektóre przecinające go wąwozy są gigantyczne. Serenity Chasma, dolina ciągnąca się wzdłuż równika Charona, ma 1800 km długości i aż 7,5 km głębokości. To jedna z największych rozpadlin w całym Układzie Słonecznym. Dla porównania: Wielki Kanion Kolorado ma „tylko” 1,6 km głębokości. Zdaniem badaczy na Charonie znajdowały się kiedyś podpowierzchniowe rezerwuary ciekłej wody. Gdy księżyc zaczął stygnąć, woda zamarzała. Proces przebiegł bardzo szybko, a formujący się lód, o większej objętości niż woda, sprawił, że powierzchnia globu popękała, niczym ciasto w piekarniku. Poza Charonem znane są jeszcze cztery naturalne księżyce Plutona. W 2005 r. na zdjęciach zrobionych przez Teleskop Hubble’a odkryto Niksa i Hydrę. Mają nieregularne kształty, a ich wymiary – długość, szerokość i wysokość – nie przekraczają 50 km."
Zamknięto najbardziej ruchliwe lotnisko w Europie,https://www.national-geographic.pl/artykul/zamknieto-najbardziej-ruchliwe-lotnisko-w-europie,Unknown,['Przyroda'],"W ostatnich latach zdążyliśmy się odzwyczaić od białej i mroźnej zimy, dlatego teraz opady śniegu i kilkanaście stopni poniżej 0 na termometrach wydają się czymś skrajnym. Jeszcze większe było zaskoczenie mieszkańców Turcji i Grecji, kiedy w weekend dotarła do nich niespotykana w tym rejonie burza śnieżna. Nietypowa aura mocno odbiła się na codzienności Turków. Na zaśnieżonych placach przed meczetami dzieci lepiły bałwany, a turyści jeszcze chętniej robili sobie zdjęcia. Śnieżyca pokazała też, jak bardzo tureccy kierowcy nie są przygotowani na takie anomalie pogodowe. Na ulicach Stambułu samochody dosłownie ślizgały się, a autostrady przez wiele godzin przypominały parkingi. Miasto zostało odcięte od dostaw, dlatego centra handlowe zamknięto wcześniej. Na lotnisku w Stambule – najbardziej ruchliwym w Europie – dach jednego z terminali towarowych zawalił się pod warstwą śniegu. Nikt nie został ranny, ale z powodu incydentu i niekorzystnych warunków pogodowych zawieszono do odwołania wszystkie loty. W 2021 r. stambulskie lotnisko obsłużyło ponad 37 milionów pasażerów, dołączając tym samym do czołówki węzłowych portów lotniczych na świecie. Decyzja prezydenta Erdogana o otworzeniu obiektu tuż nad Morzem Czarnym spotkała się jednak z krytyką. Przeciwnicy pomysłu wskazywali między innymi na to, że zimą okolica często jest zamglona. W tym samym czasie w Grecji temperatura spadła do -14 stopni Celsjusza. Nagła burza śnieżna przerwała posiedzenie parlamentu. Decyzją władz w Atenach zamknięto szkoły i punkty szczepień. Setki kierowców utknęły w samochodach na autostradzie wokół stolicy na wiele godzin. We wjeździe do miasta pomogli im policjanci, żołnierze i strażacy."
Grawitacja – jak działa i czym jest? Jak powstają fale grawitacyjne?,https://www.national-geographic.pl/artykul/grawitacja-jak-dziala-i-czym-jest-jak-powstaja-fale-grawitacyjne,Unknown,"['Nauka', 'Kosmos']","Każdy z nas wie, czym jest grawitacja. To ona sprawia, że stoimy na ziemi, a coś rzuconego w górę najczęściej spada. Dzięki grawitacji Ziemia obiega Słońce i to ona spaja gwiazdy tworzące naszą Galaktykę. To z powodu grawitacji samoloty czy rakiety muszą mieć silniki, a osoby skaczące z dużej wysokości – spadochrony. I to grawitacja do dziś jest jedną z największych zagadek fizyki. Według fizyki grawitacja jest jednym z podstawowych oddziaływań, jakim podlega materia tworząca nasz Wszechświat. Pozostałe oddziaływania to: Wymienione wyżej oddziaływania są dobrze opisane przez współczesną fizykę kwantową. Każde z nich ma też swój nośnik, czyli cząstkę elementarną. Np. w przypadku oddziaływania elektromagnetycznego nośnikiem jest foton, a silnego – gluon. Fizyka kwantowa na razie nie jest jednak w stanie opisać poprawnie grawitacji. Możliwe, że istnieje cząstka elementarna będąca nośnikiem grawitacji – grawiton. Jednak na razie nikomu nie udało się potwierdzić jej istnienia. Z punktu widzenia fizyki grawitacja to kształt czasoprzestrzeni, czyli wszystkiego, co nas otacza. Łatwiej będzie to zrozumieć, gdy użyjemy porównania. Zamiast mówić o czterowymiarowej czasoprzestrzeni (trzy wymiary przestrzenne plus czas), wyobraźmy sobie dwuwymiarową płaszczyznę, np. naciągniętą gumową membranę. Jeśli położymy na niej ciężką kulę, powierzchnia się ugnie i mniejsze kulki znajdujące się w pobliżu zostaną „przyciągnięte” do większej. To samo dzieje się we Wszechświecie. Tyle, że dzieje się to w czterech wymiarach. Membraną jest czasoprzestrzeń, a jej odkształcenie to grawitacja. Ogólna teoria względności opracowana przez Alberta Einsteina zakłada, że każda masa prowadzi do zakrzywienia czasoprzestrzeni. Powoduje w niej „wgłębienie” – rozciągając i trójwymiarową przestrzeń, i czas, który jest czwartym wymiarem. To dlatego w pobliżu masywnych obiektów, takich jak czarne dziury, czas płynie wolniej, a światło zmienia kierunek swojego biegu. Czarne dziury powstają, kiedy umiera masywna gwiazda. Typowy sposób powstawania takich obiektów to supernowa. To eksplozja kończąca życie masywnej gwiazdy, po której zostaje bardzo gęste jądro. Jego grawitacja ściska je tak, że zapada się ono, tworząc czarną dziurę. Jej oddziaływanie grawitacyjne jest tak ekstremalnie silne, że działa jak gigantyczna kosmiczna pułapka. Jeśli jakiś obiekt przekroczy tzw. horyzont zdarzeń czarnej dziury, zostaje na zawsze uwięziony przez jej grawitację. Dotyczy to nawet promieniowania elektromagnetycznego, a więc np. światła. Światło przechodzące w pobliżu czarnej dziury zmienia swój kierunek pod wpływem jej grawitacji. To zjawisko nazywamy soczewkowaniem grawitacyjnym. Fale grawitacyjne to przemieszczające się z prędkością światła odkształcenia czasoprzestrzeni – swoiste zmarszczki na strukturze Wszechświata. Chociaż ich istnienie wynika bezpośrednio z opublikowanej w 1916 r. ogólnej teorii względności, to potwierdzenie za pomocą pomiarów udało się dopiero w 2015 r. Dokonały tego detektory fal grawitacyjnych LIGO. Zarejestrowały wówczas sygnał GW150914, będący wynikiem połączenia się dwóch czarnych dziur o masie 29 i 36 Słońc. Do tego zdarzenia doszło około miliarda lat temu. Był to też pierwszy bezpośredni dowód naukowy na istnienie czarnej dziury. Gdy fala grawitacyjna przechodzi przez człowieka, dochodzi do jego miarowego kurczenia się i rozkurczania, choć są to zmiany w niezwykle małej skali. Podobnie taka fala działa na każdy inny obiekt w czasoprzestrzeni, w tym na Ziemię."
"Badania wykazały, że granie w gry wideo podwyższa inteligencję  u dzieci",https://www.national-geographic.pl/artykul/badania-wykazaly-ze-granie-w-gry-wideo-podwyzsza-inteligencje-u-dzieci,Unknown,['Nauka'],"Dorastanie nigdy nie było łatwe – tak jak i wychowywanie dzieci. Każdy okres w historii przynosił inne trudności. Obecnie może się wydawać, że żyjemy w dobrobycie, ale i to bywa zgubne. Powszechny dostęp do internetu, a więc i do mediów społecznościowych źle wpływa na zdrowie psychiczne najmłodszych. A co z grami wideo? Rodzice często złoszczą się, kiedy ich pociechy godzinami przesiadują z padami i joystickami w dłoniach. Okazuje się jednak, że być może wcale nie muszą być przesadnie zaniepokojeni. Autorzy badań opisanych na łamach czasopisma naukowego „Scientific Reports” przeprowadzili wywiady i zrobili testy ponad 5 tys. dzieci. W ten sposób chcieli ustalić, jak gry wideo wpływają na umysły nieletnich. Dzieciaki zostały wyłonione z większej grupy badawczej (ponad 9 tys. osób), która kilka lat wcześniej deklarowała spędzanie ponad 2 godzin dziennie przed ekranem telewizji lub komputera. W gry wideo chętnie grają i chłopcy, i dziewczynki. / fot. OJO Images/Getty Images Najnowsze wyniki mogą zaskoczyć przeciwników wirtualnych rozrywek. W ciągu dwóch lat między pierwszym a drugim badaniem u dzieci, które najwięcej czasu spędzały, grając w gry wideo, odnotowano wzrost IQ o 2,5 punktu powyżej średniej. Inteligencja małoletnich została zmierzona podczas testu złożonego z pięciu zadań. Dwa z nich dotyczyły czytania ze zrozumieniem, kolejne pamięci roboczej, elastycznego myślenia i zdolności wyciągania wniosków z błędów. Skoro granie w gry wideo może poprawić inteligencję, warto odświeżyć kolekcję o nowe tytuły. Sprawdź nasze propozycje. To nie pierwszy raz, kiedy naukowcy przyjrzeli się wpływowi ekranów na umysły dzieci. Dotąd badacze nie uwzględniali jednak czynników genetycznych i zaplecza społeczno-ekonomicznego testowanych. Tym razem otrzymali bardziej wiarygodne wyniki. Za wcześnie jednak, żeby mówić o innych korzyściach wynikających z częstego grania w gry wideo. – Nie zbadaliśmy wpływu ekranów na aktywność fizyczną, sen, samopoczucie czy wyniki w szkole. Nie możemy więc nic na ten temat powiedzieć – podkreśla neurobiolog Torkel Klingberg z Instytutu Karolinska w Szwecji. Wyniki badań zainteresują sceptycznie nastawionych rodziców i ogromne środowisko gamerów. W ostatnich latach podejście do gier mocno się zmieniło. To już nie tylko hobby czy zjadacze czasu, ale sport. A właściwie e-sport. Niektóre tytuły organizują międzynarodowe mistrzostwa. Przewidziane nagrody są naprawdę wysokie ."
Przed nami Międzynarodowy Zlot Morsów w Mielnie. Od czego zacząć morsowanie?,https://www.national-geographic.pl/artykul/przed-nami-miedzynarodowy-zloty-morsow-w-mielnie-od-czego-zaczac-kapiele-w-przereblu,Unknown,['Ludzie'],"Międzynarodowe Zloty Morsów w Mielnie są organizowane od 2004 r. To największa tego typu impreza na świecie. W ramach tegorocznej podwójnej edycji odbędą się aż dwie Wielkie Kąpiele: jedna w sobotę, a druga w niedzielę. Tradycyjnie już w samo południe do mroźnego morza wejdą całe rodziny, dziadkowie, dzieci i wnuki z Polski oraz z zagranicy. Tematem przewodnim tegorocznego Zlotu będą Dzieci Kwiaty w Bałtyku. Organizatorzy zapewniają, że będzie barwnie, wesoło i kwieciście… nawet zimą. Rejestracja na Zlot ruszyła w listopadzie ubiegłego roku. Do tej pory organizatorzy potwierdzili udział 6,5 tysiąca chętnych. Niezdecydowani będą mogli nabyć wejściówki w trakcie trwania imprezy w Biurze Zlotu, które mieści się w Centrum Promocji Rybactwa w Mielnie (ul. Lechitów 17A). fot. mat. prasowe W planie imprezy nie zabraknie stałych atrakcji, w tym: Pałacu Ślubów, Turnieju Mrozoodpornych, Morsowej Strefy Chilloutu z baliami i saunami na plaży, Akadami Młodego Morsa czy Pasowania na Morsa. Zorganizowany zostanie także Bieg Morsów na dystansie 5 km. Wyjątkowym punktem programu będzie taniec One Billion Rising – ogólnoświatowy protest, który zwraca uwagę na przemoc wobec dziewcząt i kobiet. Chętni (i odpowiednio przygotowani) będą mogli wziąć w Mistrzostwach Polski w Morsowaniu zorganizowanych przez Valerjana Romanovskiego, wielokrotnego rekordzistę Guinnessa i autora książki Morsowanie. Jak świadomie obcować z zimnem. Zwodnicy ubrani tylko w stroje kąpielowe zanurzą się po szyję w balii z zimną wodą. 70 śmiałków wystartuje w kategoriach odpowiadających ich wiekowi i płci. Udział w Mistrzostwach mogą wziąć osoby, które mają co najmniej 2-letnie doświadczenie w morsowaniu lub certyfikat ze szkoleń Rock Balancing Ice – świadomi własnego ciała i umysłu. W związku z niedawno ogłoszonymi obostrzeniami organizatorzy Zlotu podjęli decyzję o nieorganizowaniu Wielkiego Balu. Zamiast niego w sobotę odbędzie plenerowy koncert. Na scenie wystąpią zespoły: Drugi Tydzień oraz Piersi. Rozgrzać będzie można się też na warsztatach bębniarskich prowadzonych przez Ryszarda Bazarnika. fot. mat. prasowe Międzynarodowy Zlot Morsów w Mielnie promuje zdrowy styl życia i popularyzuje nawyki prozdrowotne. Organizatorzy i uczestnicy co roku wspierają chorych i potrzebujących. Podczas tej edycji prowadzona będzie zbiórka pieniędzy na leczenie małych pacjentów z oddziałów onkologicznych. Najbardziej widowiskowe wydarzenia i jednocześnie najważniejsze dla morsów to niedzielny barwny korowód ulicami miasta zakończony wspólną kąpielą w Bałtyku, podczas której jednocześnie do wody wchodzi kilka tysięcy osób. Przy okazji tegorocznej edycji Międzynarodowego Zlotu Morsów w Mielnie zostanie zaprezentowana rzeźba przyjaciela i młodszego brata dużego morsa stojącego przy wejściu na promenadę. Mały i wesoły morsik-plażowicz jest dziełem rzeźbiarza Romualda Wiśniewskiego. Organizatorzy Zlotu mają nadzieję, że rzeźba zapoczątkuje nową tradycję w regionie, a na mapie atrakcji turystycznych pojawi się cały szlak tematycznych morsików z humorem. fot. mat. prasowe Wiele osób morsuje dla adrenaliny i pokonania słabości. Kąpiele w lodowatej wodzie mają jednak również pozytywny wpływ na nasze zdrowie oraz funkcjonowanie całego organizmu. Najczęściej wymieniane zalety to: Mimo to należy pamiętać o tym, że morsowanie nie jest dla każdego. Kąpieli w przeręblu odmawia się między innymi chorym na padaczkę, nadczynność tarczycy i nadciśnienie tętnicze. Jeśli masz wątpliwości, co do możliwości swojego ciała, skonsultuj się z lekarzem."
"Gigantyczne badanie zidentyfikowało główną siłę, która napędza obecnie ewolucję na Ziemi. Są nią ludzie",https://www.national-geographic.pl/artykul/gigantyczne-badanie-zidentyfikowalo-glowna-sile-ktora-napedza-obecnie-ewolucje-na-ziemi-sa-nia-ludzie-220318014840,Unknown,['Przyroda'],"3 proc. – taką część ziemskiego lądu zajmują miasta. Stanowią one wyjątkowe środowisko, najbardziej przekształcone przez człowieka. To wdzięczny obszar do badań, tym bardziej że stale się powiększa. Naukowcy szacują, że w 2030 r. w miastach będzie żyło już 5 mld ludzi. Łączna powierzchnia miast w stosunku do roku 2000 wzrośnie zaś aż trzykrotnie. Nic dziwnego, że biolodzy ewolucyjni z zainteresowaniem przyglądają się właśnie miastom. Już w poprzednim dziesięcioleciu pojawiły się pierwsze przesłanki wskazujące, że zmiany ewolucyjne najszybciej zachodzą w żywych organizmach zamieszkujących metropolie. Człowiek odciska piętno nie tylko na klimacie Ziemi, ale również na zamieszkujących ją roślinach i zwierzętach. W 2011 r. „New Scientist” donosił, że na skutek nadmiernych połowów zmieniły się populacje ryb. Ich rozmiary ciała zmniejszyły się przeciętnie o 20 proc., a długość życia o jedną czwartą. Ten drugi efekt był skutkiem szybszego dojrzewania płciowego, wymuszonego przez presję selekcyjną ze strony człowieka. Naukowcy obserwowali również bardziej subtelne zmiany. W 2018 r. zoolożka Sarah Otto donosiła, że jaskółkom rdzawoszyim skróciły się skrzydła. Te ptaki żyjące w miastach mają dzięki temu większe szanse przetrwać na terenach o nasilonym ruchu komunikacyjnym. Łatwiej im po prostu manewrować między samochodami. Ewolucyjne dostosowania – czyli tzw. synurbancje, przystosowania organizmów do życia w betonowej dżungli – obserwowano również w polskich miastach. Ptaki żyją w nich w większym zagęszczeniu. Są mniej płochliwe. W Warszawie np. zakładają gniazda w większości na budynkach. Zmieniają się ich śpiewy, ich głośność i pora. Większość z wymienionych wyżej obserwacji przeprowadzana była jednak lokalnie. Zmieniło się to dopiero teraz. W najnowszym wydaniu prestiżowego czasopisma naukowego „Science” uczeni z Uniwersytetu Toronto Mississauga (UTM) opublikowali artykuł, który jest efektem pracy 287 badaczy ze 160 miast w 26 krajach. Wzięła w nich udział również prof. Marta Szulkin z Centrum Nowych Technologii Uniwersytetu Warszawskiego. – Nigdy nie było badań nad ewolucją na taką skalę – podkreśla Marc Johnson, biolog ewolucyjny z UMT, inicjator badań. – To pierwsza globalna analiza pokazująca, jak urbanizacja wpływa na ewolucję – dodaje. Naukowcy wybrali do swoich badań niepozorny organizm. To najzwyklejsza koniczyna biała (Trifolium repens). Zebrano aż 110 tys. próbek tej rośliny, zarówno z miast, jak i z otaczających je terenów wiejskich. Genom rośliny zsekwencjonowano aż 2,5 tys. razy. – W naszym przypadku próby były pobierane na odległości ok. 30 km, od Powiśla do okolic Góry Kalwarii. Następnie zostały przeanalizowane biochemicznie w naszym laboratorium. Wyniki oraz próby DNA zostały przesłane dalej do Kanady – mówi prof. Marta Szulkin w tekście na portalu UW. Dlaczego do badań wybrano właśnie koniczynę? Ponieważ ta roślina jest jednym z niewielu organizmów żyjących w praktycznie każdym mieście na kuli ziemskiej. Koniczyna, choć wygląda niewinnie, wytwarza cyjanowodór. Ten silnie trujący związek chemiczny służy jej do dwóch rzeczy. Po pierwsze, pozwala jej bronić się przed roślinożercami. Po drugie zaś, pomaga przetrwać suszę. Jak się okazało, ilość produkowanego cyjanowodoru zmieniała się wraz z miejscem życia rośliny. Koniczyny na terenach wiejskich – bardziej narażone na ataki roślinożerców – wytwarzały go więcej niż te rozwijające się w miastach. A co najistotniejsze – dotyczyło to wszystkich badanych roślin, żyjących pod każdą szerokością geograficzną. To oznacza, że miasta, a pośrednio ludzie, wywierają podobną presję selekcyjną na zamieszkujące je organizmy na całym świecie. Naukowcy podkreślają, że ich badania są modelowym przykładem nauki inkluzywnej. W zespole badawczym była podobna ilość kobiet i mężczyzn, ze wszystkich kontynentów. Oprócz utytułowanych naukowców w projekcie brali również udział doktoranci oraz studenci. Wszystko zaś zaczęło się od skrzyknięcia się przez badaczy za pomocą mediów społecznościowych. – Ich konstruktywne wykorzystanie, aby zainspirować ludzi do działania i zebrania wysokiej jakości danych, też jest jednym z bardzo ważnych przesłań naszej pracy – podkreśla prof. Marta Szulkin."
W czwartek na Ziemi rozpęta się silna burza geomagnetyczna. Co to dla nas oznacza?,https://www.national-geographic.pl/artykul/w-tym-tygodniu-na-ziemi-rozpetaja-sie-burze-geomagnetyczne-co-to-dla-nas-oznacza-220314010220,Unknown,"['Kosmos', 'Nauka']","Słońce to ogromna kula rozgrzanego do gigantycznych temperatur gazu, czyli plazmy. Wewnątrz niego zachodzą reakcje termojądrowe, podczas których lżejsze pierwiastki – takie jak wodór i hel – zamieniają się cięższe. W tym procesie emitowana jest ogromna ilość energii. Dociera ona do Ziemi w postaci promieniowania cieplnego, ogrzewając naszą planetę do temperatur pozwalających na istnienie życia. Mimo swojej dobroczynnej roli Słońce stanowi dla nas również źródło różnego typu zagrożeń. Jedno z nich związane jest ze zjawiskami, jakie zachodzą w atmosferze gwiazdy. Słońce wykazuje pewną zaskakującą anomalię. Jego powierzchnia ma temperaturę kilku tysięcy stopni Celsjusza, natomiast atmosfera – zwana koroną słoneczną – nawet kilka milionów stopni. Dlaczego tak się dzieje? To jedna z zagadek naukowych, które ciągle czekają na rozwiązanie. Korona słoneczna składa się z rozgrzanego gazu. Od czasu do czasu część tego gazu odrywa się od atmosfery Słońca i zostaje wyrzucona w przestrzeń kosmiczną. To zjawisko nazywa się koronalnym wyrzutem masy (CME). Wyrzucone w przestrzeń międzyplanetarną CME mogą osiągać ogromne prędkości – od 200 do 2000 km/s. Co istotne, koronalne wyrzuty masy mają silne pole magnetyczne. Gdy któryś z nich dociera do Ziemi, zaburzenie magnetyczne dosłownie uderza w magnetosferę naszej planety. I chociaż ziemskie pole magnetyczne chroni nas przed tego rodzaju pociskami, zdarza się, że CME ""przebije się"" przez nie i wywołuje na Ziemi burze geomagnetyczne. Ich skutki mogą być opłakane. Ta potencjalna szkodliwość burz geomagnetycznych powoduje, że aktywność Słońca jest uważnie śledzona przez ośrodki naukowe. Mierzą one jego aktywność i wypatrują pojawiających się w koronie CME. Pozwala to stworzyć coś na kształt kosmicznej prognozy pogody na Słońcu. Uczeni podali właśnie, że w najbliższych dniach możemy spodziewać się wywołanej przez Słońce burzy geomagnetycznej o sile G3, czyli dość silnej. Jej maksimum przypadnie na czwartek, 31 marca. Tego rodzaju burze geomagnetyczne nie powinny wyrządzić nam wielkiej krzywdy. Jednak możemy spodziewać się pewnych utrudnień. Satelity mogą wymagać korekty położenia. Sygnały radiowe na dużych szerokościach geograficznych będą zanikać przez co najmniej godzinę. Na dużych szerokościach geograficznych systemy zasilania elektrycznego (stacje generujące, linie przesyłowe i systemy dystrybucji) mogą doświadczać alarmów napięciowych, spowodowanych skokami napięcia. Zorze polarne mogą być obserwowane już na 55 stopniu szerokości geomagnetycznej - poinformowało Centrum Prognoz Heliogeofizycznych CBK PAN. Oznacza to, że zorza może być widoczna gołym okiem w północnych rejonach Polski. Burze geomagnetyczne mogą również sprawiać kłopot zwierzętom, które korzystają z pola magnetycznego Ziemi np. po to, by orientować się w przestrzeni albo by polować. Umiejętność wyczuwania pola magnetycznego ma dość liczna grupa zwierząt, obejmująca owady, ryby, płazy, a także ptaki i ssaki. Nawet niewielka burza geomagnetyczna – oceniana na G1 – może sprawić kłopot zwierzętom migrującym. Aktywność Słońca zachodzi w jedenastoletnim cyklu. Naukowcy zaobserwowali, że w tym czasie Słońce ma swoje maksima i minima – czyli okresy maksymalnej i minimalnej aktywności. Niestety minimum solarne mamy za sobą – miało ono miejsce w grudniu 2019 r. Od tego czasu aktywność Słońca stale rośnie. Solarne maksimum przewidywane jest na czerwiec 2025 roku. Oznacza to, że do tego czasu wszelkie zjawiska zachodzące w obrębie naszej gwiazdy będą się tylko nasilać. Dotyczy to również koronalnych wyrzutów masy. Naukowcy, ostrzegając przed nami, zwracają uwagę, że obecny cykl słoneczny może być najsilniejszym, jaki kiedykolwiek odnotowano."
Czy Iniskim Umaapi to „kanadyjskie Stonehenge”?,https://www.national-geographic.pl/artykul/czy-iniskim-umaapi-to-kanadyjskie-stonehenge,Unknown,"['Historia', 'Historia']","Iniskim Umaapi znajduje się w prowincji Alberta. Powstało na szycie trawiastego wzgórza, z którego rozpościera się widok na dziewiczą prerię wzdłuż rzeki Bow. W centralnym miejscu konstrukcji znajduje się kamienny kopiec o średnicy 9 metrów. Otacza go okrąg o szerokości 27 metrów, połączony z kopcem 28 „promieniami” także wykonanymi z kamieni. Europejscy koloniści nazwali kamienny krąg Majorville Medicine Wheel, od urzędu pocztowego i sklepu wielobranżowego w Majorville, które kiedyś znajdowały się w pobliżu. Osadnicy mówią, że to po prostu koła medyczne, ponieważ przypominają koła wozu i są uważane przez rdzennych mieszkańców za święte miejsca. Wielu z nich nadal odwiedza Iniskim Umaapi, aby modlić się i składać ofiary. Badania wskazują, że dawniej ofiarami były dobra materialne, na przykład sukna i tytoń. Post udostępniony przez Corey Gray (@corey_m_gray) Podobne koła medyczne są rozsianie nie tylko po Kanadzie. Można je znaleźć również na północy Stanów Zjednoczonych, w Montanie i Wyoming. Iniskim Umaapi jest jednak najbardziej znany, a to dlatego, że jest najstarszą znaną na świecie konstrukcją tego typu. Naukowcy szacują, że liczy ponad 5 tysięcy lat – mniej więcej w tym samym czasie trwała pierwsza faza budowy Stonehenge. Kręgi są od siebie oddalone o tysiące kilometrów, mimo to łączy je pochodzenie i nie do końca znane pierwotne zastosowanie. Gordon R. Freeman – emerytowany profesor z Uniwersytetu Alberty – mówi nawet, że Iniskim Umaapi jest „kanadyjskim Stonehenge”. Kamienny kopiec różni się jednak tym, że nie jest tak popularną atrakcją, przez co niełatwo do niego trafić. Na miejsce prowadzi labirynt wyboistych, gruntowych dróg. O pomoc najlepiej poprosić rdzennych przewodników z pobliskiego Parku Historycznego Blackfoot Crossing. Dobrze mieć też ze sobą symboliczną ofiarę, przykładowo kawałek chleba. Profesor Freeman przekonuje, że medyczne koło w Albercie pierwotnie było częścią ogromnej, otwartej świątyni poświęconej słońcu. Krąg miał służyć jako kalendarz. Wyznaczał też zmieniające się pory roku oraz fazy księżyca. Naukowiec spędził wiele lat, badając Iniskim Umaapi. Obserwował i fotografował konstrukcję o różnych porach roku, zarówno o wschodzie, jak i o zachodzie słońca. Nie wszyscy archeolodzy podzielają jednak opinie Freemana. Potomkowie rdzennych ludów również mają swoje wytłumaczenie. Dla nich koło medyczne jest święte. Reprezentuje wiele rzeczy, w tym cztery główne kierunki, cztery lekarstwa i cztery ludzkie potrzeby. – To miejsce uzdrowienia. Tam zdobyłam potrzebną odwagę i siłę – mówi Laura Sitting Eagle (z ang. Siedzący Orzeł) w rozmowie z dziennikarzami BBC Travel."
Odkryto szczątki gigantycznego dinozaura. „To może być największy drapieżny dinozaur znaleziony w Europie”,https://www.national-geographic.pl/artykul/na-wyspie-wight-odkryto-szczatki-gigantycznego-dinozaura-to-moze-byc-najwiekszy-drapiezny-dinozaur-kiedykolwiek-znaleziony-w-europie-220609013323,Unknown,"['Odkrycia', 'Przyroda']","Brytyjska wyspa Wight to prawdziwa skarbnica szczątków dinozaurów. Na kilkunastu kilometrach jej wybrzeża wznoszą się klify, które – erodując – odsłaniają kolejne warstwy geologiczne. Przez miliony lat ta część lądu znajdowała się pod wodą. Została wyniesiona ponad jego powierzchnię w wyniku tego samego procesu górotwórczego, któremu zawdzięczamy powstanie Alp.  Od tego czasu wybrzeże wyspy Wight podlega erozji. Klify osuwają się w tempie ok. 10 metrów rocznie. W ten sposób odsłaniają się liczne skamieniałości dinozaurów. Na niektórych plażach wyspy można też znaleźć ślady dinozaurów odciśnięte w kamieniach.  Dotychczas rozpoznano ponad 25 gatunków dinozaurów, które zamieszkiwały wyspę Wight w czasach, gdy stanowiła jeszcze część stałego lądu. Ta lista nie jest jednak kompletna.  Dzisiaj w czasopiśmie naukowym „PeerJ Life & Environment” ukazała się praca naukowców z Uniwersytetu Southampton specjalizujących się w identyfikacji nowych gatunków dinozaurów. Paleontolodzy opisali w niej odkrycie szczątków zwierzęcia, który był jednym z największych drapieżnych prehistorycznych gadów kiedykolwiek występujących w Europie.  – To było ogromne zwierzę. Miało ponad 10 m długości i prawdopodobnie ważyło kilka ton – opowiada Chris Barker, doktorant i główny autor pracy. –- Oceniając na podstawie pewnych wymiarów znalezionych kawałków kości, mógł to być największy drapieżny dinozaur, jaki kiedykolwiek żył w Europie – twierdzi badacz.  Niestety znalezionego materiału kopalnego nie było dużo. Naukowcy mogli przebadać zaledwie kilka kości kręgosłupa oraz fragmenty miednicy. – Szkoda, że znaleźliśmy tylko tyle – przyznaje Barker. - Jednak to dość, by ocenić, jak duże było to zwierzę – dodaje.  Kości odkrytego dinozaura. fot. Chris Barker/Dan Folkes Paleontolodzy przyznają, że z powodu niewielkiej ilości odkrytych skamieniałości nowemu dinozaurowi nie można jeszcze nadać formalnej naukowej nazwy. – Mamy jednak nadzieję, że z czasem znajdziemy więcej materiału kopalnego i odkrycie zostanie uzupełnione – mówi Darren Naish, współautor pracy.  Co ciekawe, szczątki pochodzą z warstwy sprzed 125 mln lat, która dotychczas była uboga w skamieniałości wielkich gadów. Od jej nazwy „White Rock” – naukowcy przezwali odkrytego dinozaura „spinozaurem Białej Skały” (ang. White Rock spinosaurid).  Przezwisko wskazuje na grupę, do której należał potwór z wyspy Wight. Najprawdopodobniej największy drapieżny dinozaur znaleziony w Europie należał do rodziny spinozaurów, czyli dinozaurów żyjących na wybrzeżu. Miały one charakterystyczne wydłużone szczęki przypominające pysk krokodyla, potężny ogon, masywne kończyny dolne i niewielkie górne. Przypuszcza się, że mogły żywić się zarówno rybami, jak i zwierzętami lądowymi.  Naukowcy przyznają, że odkrycia nie dokonał zawodowiec. Szczątki znalazł Nick Chase, pochodzący z wyspy Wight słynny paleontolog amator, zwany „łowcą dinozaurów”. Ma on na swoim koncie wiele odkryć o dużym znaczeniu naukowym. Znalazł choćby bursztyn z nieznanym gatunkiem pająka w środku, który został nazwany od jego imienia. "
Oto megajezioro Paratetyda – największe jezioro w historii Ziemi. Dlaczego i kiedy wyschło?,https://www.national-geographic.pl/artykul/tajemnica-znikniecia-paratetydy-rozwiklana-czemu-starozytne-megajezioro-wyschlo,Unknown,"['Nauka', 'Przyroda']","Około 10 milionów lat temu Paratetyda obejmowała obszar większy niż dzisiejsze Morze Śródziemne. Na współczesnej mapie wody tego jeziora rozciągałyby się od włoskich Alp po Kazachstan w Azji Środkowej. Ekosystem Paratetydy był wyjątkowy i obejmował setki gatunków zwierząt – od mięczaków i skorupiaków, po małe wieloryby i delfiny, które ewoluowały, aby dostosować się do słodkowodnego środowiska. Choć po megajeziorze niewiele dziś pozostało, naukowcy z Uniwersytetu w Utrechcie w Holandii postanowili zbadać jego burzliwą przeszłość. Sprawdzili, co doprowadziło do spadku poziomu wód i wymarcia większości żyjących w nich zwierząt. Sugerowane położenie megajeziora Peretetyda. Ilustracja: Woudloper Geolog Wout Krijgsman i jego koledzy zbadali skamieniałości, skały osadowe i geologię obszaru wokół Morza Czarnego, leżącego w centrum dawnej lokalizacji Paratetydy. Dzięki zgromadzonym danym oraz modelowaniu poziomu wód w całym regionie, byli w stanie zidentyfikować 4 główne spadki poziomu wody na przestrzeni kilku milionów lat. Najpoważniejszym spadkiem był ostatni – odnotowany między 7,65 mln a 7,9 mln lat temu, który otrzymał miano Great Khersonian Drying. Poziom wody w Paratetydzie spadł wówczas aż o 250 metrów, co sprawiło, że megajezioro Paratetyda zostało podzielone na mniejsze zbiorniki. Wzrost zasolenia wód w nowo powstałych jeziorach i ich mniejsze rozmiary mogły sprawić, że przestały nadawać się do życia dla większości organizmów żyjących wcześniej w Paratetydzie. Według obliczeń naukowców w krytycznych suchych okresach megajezioro mogło stracić do 70% swojej powierzchni i aż 1/3 objętości. Natomiast w szczytowym momencie mogło mieć powierzchnię około 2,8 miliona kilometrów kwadratowych i zawierać ponad 10 razy więcej wody niż wszystkie współczesne jeziora na naszej planecie. 10 milionów lat temu dzisiejsze stepy zachodniego Kazachstanu znajdowały się pod wodą. fot. Alexandr Bussygin/Getty Images Gdzie podziały się te ogromne ilości wody? Część wyparowała w czasie dramatycznych susz, a skąpe deszcze nie zdołały uzupełnić braków. Ponadto postępujące zmiany w krajobrazie i przesunięcia tektoniczne sprawiły, że pozostałości Paratetydy ostatecznie „spłynęły” do Morza Śródziemnego. Geolodzy szacują, że megajezioro przetrwało na terenach dzisiejszej Europy i Azji około 5 milionów lat. Zmiany temperatury, opadów i wysychanie ogromnych obszarów Paratetydy wywołało także zmiany na lądzie w całej Eurazji. Jak ustalili naukowcy, po wielkiej suszy lasy zaczęły zastępować środowiska otwarte, ale zmieniały się też same rodzaje lasów. Inne niedawne badanie pokazuje, w jaki sposób obniżający się poziom wód Paratetydy zamienił linie brzegowe megajeziora w łąki, zapewniając żyzny grunt i tworząc środowisko przyjazne ewolucji zwierząt lądowych. Zmiany krajobrazu i ekosystemu związane ze zmianami klimatycznymi pozostają dziś bardzo istotnym tematem. Miliony lat po wyschnięciu Paratetydy historia tego jeziora może być dla nas przypomnieniem o zagrożeniach, przed którymi stoimy dzisiaj."
"W Drodze Mlecznej istnieją cztery wrogie cywilizacje, które są gotowe najechać Ziemię, sugeruje nowe badanie",https://www.national-geographic.pl/artykul/w-drodze-mlecznej-istnieja-cztery-wrogie-cywilizacje-ktore-sa-gotowe-najechac-ziemie-sugeruje-nowe-badanie-220603122325,Unknown,"['Kosmos', 'Ludzie']","Alberto Caballero nie jest astrofizykiem. Jako doktorant zajmuje się międzynarodowymi konfliktami na hiszpańskim Uniwersytecie Vigo. Ten kierunek badawczy zainspirował go do przeprowadzenia pewnego myślowego eksperymentu. Caballero postawił następujące pytanie. Jeśli w kosmosie istnieją inne cywilizacje i jeśli ich skłonność do najeżdżania sąsiadów odpowiada skłonności Ziemian do wywoływania wojen, to ile może być agresywnych kosmitów tylko w Drodze Mlecznej? Rozumowanie, w którym zawarł odpowiedź, opisał w artykule umieszczonym w archiwum preprintów naukowych arXiv. Artykuł nie został jeszcze zrecenzowany. Mimo to zyskał rozgłos, ponieważ analiza Caballero prowadzi do klarownego wniosku. Statystyka wskazuje, że w naszej galaktyce istnieją cztery wrogie cywilizacje, które – gdyby miały takie możliwości techniczne – najechałyby Ziemię. Caballero zaczął od zebrania danych o liczbie konfliktów zbrojnych na Ziemi w latach 1950–2022. W tym czasie wojnę, najazd lub inwazję na różną skalę wywołało 51 państw ze 195 istniejących. Na szczycie listy znalazły się Stany Zjednoczone z 14 konfliktami zbrojnymi. Następnie Hiszpan oszacował prawdopodobieństwo, że dany kraj wywoła wojnę, uzależnione od udziału jego wydatków na wojsko w ogólnych, globalnych wydatkach zbrojeniowych. Znów przodowały tu Stany Zjednoczone. Amerykańskie wydatki na wojsko stanowiły 38 proc. wszystkich pieniędzy lokowanych w sektorze zbrojeniowym w badanych okresie. W kolejnym kroku Cabarello zsumował skłonności poszczególnych krajów do wywołania wojny i podzielił wynik przez liczbę krajów na Ziemi. Odsetek, jaki otrzymał – 0,028 proc. – uznał za wskaźnik pokazujący, jakie jest „aktualne prawdopodobieństwo, że ludzkość dokona inwazji na obcą cywilizację”. Była to dopiero pierwsza część eksperymentu myślowego. W następnej Cabarello wykorzystał skalę Kardaszowa, by oszacować, kiedy Ziemianie byliby w stanie opanować podróże międzygwiezdne. Uzależniając zaawansowanie technologiczne od ilości gromadzonej energii policzył, że od tego etapu dzieli nas jeszcze 259 lat. Po przyjęciu założenia, że ludzka skłonność do inwazji maleje z czasem, policzył, że za dwa i pół wieku ryzyko, iż nasi następcy wybiorą się na gwiezdną wojnę, wynosi 0,0014 proc. A gdyby przypisaną Homo sapiens skłonność do zachowań agresywnych przełożyć na inne potencjalne cywilizacje z Drogi Mlecznej? Cabarello wykorzystał szacunki SETI z 2012 r. oceniające, na ilu planetach w galaktyce może istnieć życie. Mówią one, że tylko w Drodze Mlecznej może istnieć 15 tys. innych cywilizacji. Ile z nich byłoby wrogich? Jeśli miałyby podobną jak ludzka skłonność do agresji, byłoby ich około 4 (dokładnie 4,42). Jednak – na szczęście – jeśli miałaby być to dodatkowo cywilizacja typu 1 na skali Kardaszowa – czyli taka, która opanowała podróże międzygwiezdne – wówczas wynik obliczeń Cabarello spada poniżej jednego. – Prawdopodobieństwo, że obca cywilizacja, z którą nawiążemy kontakt nas zaatakuje jest dwa rzędy wielkości mniejsze niż prawdopodobieństwo, że w Ziemię uderzy mordercza asteroida – przyznał Cabarello w swoim artykule."
Jak zginął Michael Rockefeller? Zagadka śmierci amerykańskiego milionera rozwiązana,https://www.national-geographic.pl/artykul/kto-zjadl-rockefellera,Archiwum National-Geographic.pl,"['Historia', 'Ludzie']","Michael Rockefeller, świeżo upieczony absolwent wydziału antropologii Uniwersytetu Harvarda, wyruszył w 1961 roku do Papui na zlecenie ojca. Nelson Rockefeller, burmistrz Nowego Jorku, polecił mu zgromadzić kolekcję sztuki plemiennej dla ufundowanego przez rodzinę nowojorskiego Metropolitan Museum of Art. Po kilku miesiącach spędzonych w Dolinie Baliem Michael pojechał na południe wyspy ku wybrzeżu Morza Arafura. To tereny plemienia Asmatów, które cieszyło się opinią najbardziej wyrafinowanych rzeźbiarzy Oceanii, ale także łowców głów i kanibali. Wcześniej do kolekcji Rockefellerów trafiały przypadkowe dzieła sztuki z Papui, zbierane przez oficerów wojska, urzędników kolonialnych i nielicznych misjonarzy. Ustalenie pochodzenia tych eksponatów było często niemożliwe. Dlatego Michael postanowił zrobić coś, czego nikt przed nim nie dokonał – dotrzeć do samego źródła. Ruszył do „jądra ciemności”. Sztuka plemienna Papuasów z kolekcji Metropolitan Museum of Art w Nowym Jorku. fot. DEA / ARCHIVIO J. LANGE / Contributor / Getty Images Przez kilka miesięcy podróżował po asmackich wsiach, zbierając i dokumentując sztukę oraz wowipitsj (rzeźbiących w drewnie). Potem wypłynął w stronę Wybrzeża Kazuarin. 17 listopada 1961 roku, kilka kilometrów od brzegu, wzburzone fale przewróciły kilkunastometrowy katamaran. Na pokładzie był Michael Rockefeller i holenderski antropolog Rene Wassing oraz lokalni przewodnicy, którzy od razu popłynęli wpław po pomoc. Ta jednak nie nadchodziła. Po dwóch dniach dryfowania łódź oddaliła się 20 km do brzegu. Zniecierpliwiony Michael postanowił popłynąć do brzegu wpław. Był młody, silny i wierzył, że w kilkanaście godzin dotrze do celu. Na wszelki wypadek obwiązał się liną, do której przytroczone były dwa kanistry po paliwie. Wczesnym rankiem ruszył w stronę majaczącego na horyzoncie lądu. Po kilkudziesięciu minutach zniknął towarzyszom z oczu i ślad po nim zaginął. Dzisiaj, w dobie telefonów komórkowych, GPS i łączności satelitarnej, trudno wyobrazić sobie taką sytuację. Jednak ponad pół wieku temu mimo wyznaczenia nagrody i zorganizowania trwającej wiele miesięcy akcji poszukiwawczej, w którą zaangażowały się setki osób, nie udało się trafić na ślad zaginionego antropologa. Mnożyły się spekulacje – nikt nie chciał uwierzyć, że Michael Rockefeller po prostu utonął w płytkich przybrzeżnych wodach. Bardziej prawdopodobne wydawało się, że padł ofiarą rekina lub jednego z potężnych słonowodnych krokodyli różańcowych, wówczas często spotykanych w tych wodach. Sugerowano też, że antropolog w otoczeniu tubylców zaszył się w głębi dżungli, niczym Kurtz, bohater „Jądra ciemności” Josepha Conrada, albo zginął z rąk kanibali. Żaden z wariantów nie znalazł jednak potwierdzenia w faktach i w 1964 roku Michael Rockefeller został uznany za zmarłego. Przez dekady jego legenda przyciągała do Papui awanturników i łowców przygód. Ponoć pod koniec lat 70. rodzina Rockefellerów wynajęła prywatnego detektywa, któremu w jednej z wiosek Asmatów udało się wymienić silnik do łodzi za trzy czaszki białych. Miejscowi utrzymywali, że to szczątki jedynych trzech białych, jakich zabito i zjedzono w tym rejonie. Czy jedna z nich należała do zaginionego antropologa i czy znalazca otrzymał ćwierć miliona dolarów nagrody za jej przywiezienie do Stanów Zjednoczonych – nie wiadomo. Rockefellerowie nigdy nie potwierdzili ani nie zdementowali tych pogłosek. Znani z praktyk kanibalistycznych Asmatowie żyją w indonezyjskiej części Nowej Gwinei. / fot. Arne Hodalic/CORBIS/Corbis via Getty Images Wzmianki o śmierci Rockefellera pojawiają się we wspomnieniach Tobiasa Schneebauma, kolekcjonera sztuki, który spędził pod koniec lat 70. wiele miesięcy na terenach Asmatów, żyjąc wśród miejscowych i kontynuując pracę Michaela. Ponoć w jednej ze wsi Schneebaum spotkał wojowników, którzy przyznali się do udziału w zabiciu i zjedzeniu białego antropologa. Biorąc pod uwagę kultywowane przez Asmatów tradycje, wersja ta wydawała się wielce prawdopodobna.  Jako pierwszy Asmatów opisał James Cook w dzienniku z wyprawy w 1770 roku. Jego okręt zakotwiczył u ujścia rzeki Kuti. Dwie łodzie pełne ludzi wyruszyły na poszukiwanie źródła słodkiej wody. Marynarze natknęli się na flotyllę dłubanek wypełnionych uzbrojonymi wojownikami – doszło do potyczki, w której od strzał zginęło 20 ludzi Cooka.  Przez następne stulecia nieprzyjazny teren, uciążliwy klimat i ponura sława bezlitosnych łowców głów skutecznie zniechęcały kogokolwiek do prób nawiązania kontaktu i wypraw w ten rejon. Pierwsi misjonarze dotarli tu dopiero na przełomie lat 40. i 50. XX wieku. Zastali wsie pogrążone w permanentnej wojnie. Administracja holenderska podjęła próby pacyfikacji łowców głów z południa wyspy, na terenach plemion Marind-Anim i Asmat powstały posterunki wojskowe. Uczestnicy wypraw po głowy byli sądzeni i karani, jednakże jurysdykcja władz kolonialnych sięgała zaledwie kilka mil od posterunku. Do początku lat 60. XX wieku tereny te znajdowały się pod kontrolą holenderską jako część Holenderskich Indii Wschodnich. Dzisiaj wsie położone na wybrzeżu Morza Arafura należą do Indonezji. Mają stały kontakt ze światem – w większości umieszczono posterunki wojska i policji indonezyjskiej, a obok wsi Asmatów wyrastają osady Indonezyjczyków przesiedlonych z Jawy i Sulawesi. Południe Nowej Gwinei to jeden z najmniej przyjaznych ludziom rejonów świata. Od stóp Gór Śnieżnych po brzeg Morza Arafura ciągnie się kilkusetkilometrowej szerokości pas bagnistej nizinnej dżungli, poprzecinanej gęstą siecią rzek o mętnej wodzie, i błotnistych kanałów zamieszkanych przez krokodyle różańcowe. Codziennie słone wody przypływu wdzierają się dziesiątki kilometrów w głąb lądu. Nie ma tu żadnych dróg, nie da się uprawiać ziemi. Do osad położonych w zasięgu pływów Morza Arafura, przylepionych do błotnistych brzegów rzek i strumieni, można dotrzeć przez kilka godzin w ciągu doby, kiedy poziom wody jest na tyle wysoki, że wydrążone w pniach drzew łodzie nie utykają w błocie. Przez resztę czasu wsie są odcięte od świata. Ludzie skazani są na to, co uda im się złowić w morzu i rzekach oraz to, co zrodzi nieprzyjazna dżungla. A ta wbrew pozorom rodzi niewiele – półdzikie banany, sago i dziki tytoń – często w miejscach oddalonych o wie-le godzin drogi łodzią od wsi. Zdobywanie jedzenia zajmuje dużo czasu, wsie sprawiają przez większą część dnia wrażenie całkowicie wyludnionych. Ich mieszkańcy koczują w dżungli w pobliżu gajów palm sagowych lub na terenach łowieckich.  Osady liczą na ogół kilkanaście lub kilkadziesiąt domów, skupionych wokół jeu – stojącego frontem do brzegu długiego domu mężczyzn. Jeu jest sercem wspólnoty – odbywają się tam wszystkie przygotowania do ceremonii i obrzędów. Do domu wstęp mają tylko mężczyźni – śpią tam, rzeźbią lub po prostu chronią się przed upałem i kobietami, palą tytoń. Każdy z klanów zamieszkujących wioskę ma w długim domu (lub w jednym z kilku długich domów, jeśli wieś jest większa) swoje palenisko, strzeżone przez rzeźby wyobrażające przodków. Lud Asmatów do dzisiaj fascynuje antropologów. / fot. Francois Gohier/VW PICS/Universal Images Group via Getty Images Nad paleniskiem przechowywane są należące do klanu przedmioty ceremonialne: bębny, maski i zdobyte w czasie wypraw wojennych głowy. Asmaci wyprawiali się po nie od zawsze, a w bardziej oddalonych od cywilizacji wspólnotach obyczaj ten był w skrytości kultywowany do niedawna. Jeszcze kilka czy kilkanaście lat temu zdarzało się, że ludzie znikali bez wieści, a po pewnym czasie w jednej z sąsiednich wsi pojawiały się nowe trofea. Świeżo zdobyta głowa była niezbędnym rekwizytem rytuałów inicjacyjnych, a liczba zdobytych głów stanowiła o statusie społecznym mężczyzny. Wyprawom wojennym i zdobywaniu głów towarzyszył kanibalizm. Aczkolwiek mocno osadzony w obrzędach i ceremoniach, miał on w tym rejonie bardzo prozaiczne podłoże. Ludzkie mięso stanowiło istotne uzupełnienie diety ubogiej w białko zwierzęce – człowiek, obok przypominających strusie nielotnych kazuarów, krokodyli i dzikich świń, był w dżungli Nowej Gwinei podstawową zwierzyną łowną. Ciała zabitych wrogów były ćwiartowane i sprawiane wedle reguł przekazywanych z pokolenia na pokolenie. Mięso z odciętych kończyn i trzewi po upieczeniu w ogniu mieszano z mąką z sago. Tak powstawał święty chleb, którym częstowano wszystkich uczestników uczty. Wszyscy też nacierali się krwią zabitego zmieszaną z popiołem z opalonych z głowy włosów. Dzięki temu mogli się z nim zjednoczyć. Z upieczonej głowy zdejmowano skórę. Ciosem kamiennej siekiery wybijano w czaszce otwór, od tego momentu siekiera nosiła imię zabitego. Przez otwór liściem palmy można było wygrzebać mózg – zmieszany z mąką sagową i upieczony w liściu był zarezerwowany dla starszyzny. 
Jedno z ostatnich zdjęć Michaela Rockefellera / fot. Jan Broekhuijse Czaszka pozbawiona żuchwy (na wszelki wypadek, gdyby zmarły postanowił chcieć się zemścić) ozdabiana była plecionką z paciorków i nasion, piórami, i wieszana nad paleniskiem jako trofeum potwierdzające status społeczny zabójcy. Kanibalizm praktykowała większość mieszkańców Nowej Gwinei. Choć zakazany i surowo tępiony przez władze indonezyjskie, okazał się tak głęboko zakorzeniony w kulturze i wierzeniach, że niektóre plemiona żyjące w głębi interioru – jak chociażby Korowajowie – kultywują go do dziś. To właśnie opowieści o kanibalach przyciągają w ten nieprzyjazny rejon turystów. W dzisiejszych czasach biali mogą czuć się względnie bezpiecznie – wszystko wskazuje, że w całym XX w. w regionie zaginęło zaledwie kilku przybyszów z zewnątrz. Wszystko wskazuje na to, że tak. Kilka lat temu zafascynowany legendą Rockefellera amerykański reporter Carl Hoffman zaczął zgłębiać archiwalne materiały dotyczące okoliczności śmierci i poszukiwań zaginionego antropologa. Badania skłoniły go do wyprawy w poszukiwaniu ostatnich żyjących świadków tamtych wydarzeń. W 2012 r. wyruszył do Papui Zachodniej, by odsłonić skrywaną przez dwa pokolenia ponurą tajemnicę. Podróżując śladami antropologa dotarł do ostatnich żyjących w zagubionej wśród bagien wiosce świadków zdarzeń. Miejscowi potwierdzili najbardziej przerażającą wersję ostatnich chwil Rockefellera – przedstawiając dziennikarzowi osobliwą inscenizację śmierci. Fascynująca relacja z podróży i poszukiwań ukazała się kilka miesięcy temu w książce pod tytułem „Savage Harvest”. Okazało się, że po kilkunastu godzinach w wodzie, wyczerpany do granic sił Michael Rockefeller dopłynął do brzegu. Tam czekało na niego osiem długich łodzi z kilkudziesięcioma wojownikami ze wsi Otsjanep. Pech chciał, że kilka lat wcześniej holenderski patrol w ramach pacyfikacji zabił kilku mieszkańców tej osady. Teraz nadarzyła się okazja, by zabić kogoś z plemienia białych, podnosząc swój status społeczny i wykazując się wobec kuzynów i krewnych odwagą. Jak relacjonuje Hoffman, wojownik o imieniu Pep, nie zastanawiając się długo, wbił ostrze włóczni w brzuch białego. Towarzysze pomogli mu wciągnąć rzężące go Rockefellera do łodzi. Powiosłowali w stronę małej zatoczki, gdzie zgodnie z odwiecznymi prawidłami dopełnili obrzędu, ćwiartując i zjadając ciało. W ten sposób na pewien czas przywrócili zachwianą, ulotną równowagę. Rodzina Rockefellerów. Michael stoi u góry po prawej. fot. Keystone/Hulton Archive/Getty Images"
"Jak delfiny rozpoznają, że w pobliżu są znajomi? Smakują ich mocz",https://www.national-geographic.pl/artykul/jak-delfiny-rozpoznaja-ze-w-poblizu-sa-znajomi-smakuja-ich-mocz-220520044450,Unknown,"['Przyroda', 'Odkrycia']","Skąd wiesz, że w pobliżu przechodził ktoś z twojej rodziny lub przyjaciół, jeśli go nie widzisz? Pomijając aplikacje, które mogą to ułatwić, zdajesz się na inny zmysły niż wzrok. Bliską ci osobę rozpoznasz po głosie albo np. po zapachu perfum.  Podobnie to działa, gdy jesteś nie człowiekiem, ale delfinem. W czasopiśmie naukowym „Science Advances” ukazała się właśnie praca, w której naukowcy dowodzą, że butlonosy rozpoznają się nawzajem nie tylko po gwizdach, ale także – po smaku własnego moczu.  – Delfiny trzymają otwarte pyski i smakują mocz znajomego osobnika dłużej niż nieznajomego – wyjaśnia główny autor pracy Jason Bruck z Uniwersytetu Stanowego Stephena F. Austina w Teksasie. - To istotne, ponieważ tym samym delfiny okazują się pierwszymi kręgowcami, które są w stanie rozpoznawać się wyłącznie po smaku – dodaje.  Ta zdolność przydaje się szczególnie na otwartym oceanie. Smugi moczu unoszą się na nim przez jakiś czas po tym, jak zwierzę odpłynęło. Inny delfin może je jednak rozpoznać nawet wówczas, gdy oba nie nawołują się gwizdami.  Delfiny są zwierzętami stadnymi. Tworzą skomplikowane społeczności. Składają się one z różnej wielkości grup. Większych, w których skład wchodzą samice z małymi. Oraz mniejszych, budowanych przez samce.  Te drugie grupy delfinie mogą liczyć po kilka osobników. Delfiny często w ciągu dnia pływają między grupami. Badania wykazały przy tym, że mają znakomitą pamięć. Parę lat temu wykazano, że po gwiździe potrafią rozpoznać znajome zwierzę, z którym nie miały kontaktu przez dwadzieścia lat.  Delfiny znają smak swojego moczu, ponieważ ich zachowania społeczne obejmują częste dotykanie nawzajem swoich genitaliów. Naukowcy dawali im do posmakowania mocz różnych osobników. Okazywało się, że zwierzęta dłużej zainteresowane były moczem tych delfinów, które znały.  Wszystko to prowadzi do pytania, w jaki sposób delfiny przechowują informacje o sobie nawzajem. Czy tworzą mentalne reprezentacje swoich przyjaciół, obejmujące ich wygląd, gwizd, mocz? Wiadomo, że są to zwierzęta bardzo inteligentne. Patrząc na tzw. współczynnik encefalizacji – to lepsza miara możliwości umysłowych danego organizmu niż stosunek wielkości mózgu do wielkości ciała – butlonosy znajdują się na drugim miejscu, za ludźmi.  Naukowcy podkreślają jednak, że zmysły, jakimi dysponują delfiny, nie obejmują węchu. Zwierzęta te nie mają opuszki węchowej, nie mogą więc się nawzajem czuć.  Delfiny są uznawane za zwierzęta bardzo inteligentne. Stosowany do pomiaru inteligencji współczynnik encefalizacji wynosi dla delfinów od 4 do 5. Dla człowieka ta wartość wynosi 7, a dla szympansów, powszechnie uważanych za inteligentne, tylko 2,5.  Zdaniem badaczy butlonosy, próbując swoją urynę, są w stanie wykryć zwarte w moczu tłuszcze, stanowiące indywidualne chemiczne sygnatury. - Uważamy też, że delfiny potrafią wyczytać z moczu również inne informacje o danym osobniku: np. czy jest już dojrzały płciowo, a także używać feromonów, by wpływać na siebie nawzajem – napisali badacze w swojej pracy.  Co zaskakujące, ich odkrycie ma też bezpośredni związek z ludźmi. Gen, który pozwala delfinom wykrywać tłuszcze zawarte w moczu, to ten gen sam, który informuje nas, że już jesteśmy najedzeni.  Zdaniem badaczy, przestudiowanie, jak ten gen działa u delfinów, może rzucić nowe światło także na to, jak funkcjonuje u ludzi.    Źródło: Science Advances, phys.org "
W Japonii powstał nietypowy szlak. To upamiętnienie tsunami sprzed 10 lat,https://www.national-geographic.pl/artykul/w-japonii-powstal-nietypowy-szlak-to-upamietnienie-tsunami-sprzed-10-lat,Unknown,['Ludzie'],"Dziesięć lat po tym, jak we wschodnie wybrzeże Japonii uderzyła potężna fala tsunami, wzdłuż Oceanu Spokojnego utworzono wyjątkowy szlak turystyczny. Trasa ma odczarować miejsca naznaczone tragedią. 11 marca 2011 r. czwarte co do wielkości trzęsienie w historii (od rozpoczęcia pomiarów w 1900 r.) było szczególnie odczuwalne w północno-wschodniej Japonii. Gwałtowne wstrząsy spowodowały, że woda w oceanie zaczęła się cofać, a po południu region Tohoku zalała ciemna, wzburzona fala. Tsunami pochłonęło 18 tys. ofiar, a milion osób ewakuowano. W tym samym czasie w Elektrowni Atomowej Fukushima Nr 1 doszło do katastrofy. Kolejne 150 tys. mieszkańców musiało zostać ewakuowanych. Wielu Japończyków do dziś boryka się z traumą tych wydarzeń. Władze Tohoku przeznaczyły 295 miliardów dolarów na odbudowę dróg, wałów ochronnych i domów. Inwestycja objęła również utworzenie szlaku turystycznego wzdłuż wschodniego wybrzeża Japonii o łącznej długości 1000 kilometrów. Projekt nazwany Michinoku Coastal Trail ma przywrócić nadzieję mieszkańcom oraz promować zrównoważony rozwój.  Szlak rozpoczyna się w prefekturze Fukushima i prowadzi przez Iwate i Miyagi do Aomori. Krajobraz na trasie jest bardzo różnorodny: rozległe plaże, strzeliste klify, lasy i porty rybackie. Nie wszystkie mijane nadmorskie wioski zostały zniszczone podczas wydarzeń z 2011 r., ale w dużej części z nich nadal trwają prace remontowe. Lokalne władze porównują trasę do mostu, dzięki któremu turyści mogą spotkać się z przyrodą, lokalnymi zwyczajami i śladami katastrofy. Budowę ukończono w czerwcu 2019 r., ale przez pandemię koronawirusa inwestycja została zapomniana na wiele miesięcy. Przejście nadbrzeżnego szlaku ma nie tylko walory rekreacyjne, ale również edukacyjne. W odbudowanych chatach rybackich przy kamienistej plaży Tsukuehama goście mogą poznawać regionalną kulturę poprzez udział w warsztatach warzenia soli czy lekcjach gotowania. W innych miejscach rybacy organizują wycieczki swoimi kutrami czy nawet wyprawy nurkowe. Zgodnie z założeniami, lokalsi biorą więc czynny udział w rewitalizacji wybrzeża. – Mieszkańcy od początku byli zaangażowani w projekt. Pomagali w wyborze trasy, a teraz wykonują prace konserwatorskie, a także organizują wycieczki i zajęcia dla turystów – podkreśla przewodniczka turystyczna Naoko Machida w rozmowie z BBC. – Po tsunami do Tohoku przyjechało wielu wolontariuszy, aby wspierać mieszkańców. Teraz miejscowi, chcą dać coś od siebie odwiedzającym – dodaje Kumi Aizawa, dyrektor zarządzający Michinoku Trail Club. "
W Peru znaleziono mumię starszą od Machu Picchu,https://www.national-geographic.pl/artykul/w-peru-znaleziono-mumie-starsza-od-machu-picchu,Unknown,"['Odkrycia', 'Nauka']","Naukowcy z Narodowego Uniwersytetu San Marcos wykopali zmumifikowane ciało na stanowisku archeologicznym Cajamarquilla, około 25 kilometrów od Limy. Uwagę zwraca ułożenie nieboszczyka – mumia została związana, a jej ręce zakrywają twarz. Z szacunków badaczy wynika, że znalezisko może poprzedzać cywilizację Inków. Jest więc starsze od wybudowanego w XV w. Machu Picchu. Co ciekawe, w tym roku data powstania inkaskiej osady została zakwestionowana przez historyków. Prace archeologiczne w okolicach Limy rozpoczęły się w połowie października. Zespół 40 naukowców nie spodziewał się jednak, że uda im się trafić na tak cenne znalezisko, jakim bez wątpienia jest mumia. – To odkrycie rzuca nowe światło na relacje społeczne w czasach sprzed najazdu hiszpańskich kolonizatorów – komentuje Pieter Van Dalen Luna, archeolog kierujący wykopaliskami w Cajamarquilla. Post udostępniony przez VOA News (@voanews) Co wiadomo o zwłokach poza tym, że mogą liczyć od 800 do nawet 1200 lat? Według wstępnych badań zmumifikowany człowiek to mężczyzna. Kiedy zmarł, miał około 25-30 lat. Najprawdopodobniej mieszkał w górach, ale wyemigrował do Cajamarquilla, ówczesnego centrum handlowego regionu. Fascynujące są również przedmioty znalezione poza grobowcem. Naukowcy trafili bowiem na szczątki mięczaków morskich. Miejsce pochówku jest oddalone od wybrzeża o około 25 kilometrów, a więc owoce morza najprawdopodobniej przynieśli w darach bliscy zmarłego. Wykopane kości lam wskazują, że mięso tych zwierzaków również było częstym podarunkiem dla nieboszczyka. Archeolodzy przypuszczają, że umiejscowienie grobowca (środek ówczesnego placu) oraz obfite dary nie są bez znaczenia. Zmumifikowany mężczyzna mógł być kimś bardzo ważnym dla miejscowej społeczności, na przykład szanowanym handlowcem. – To osoba o wysokim statusie – mówi Van Dalen Luna. Dalsze badania, w tym datowanie radiowęglowe, pozwolą naukowcom przybliżyć wiek mumii oraz poznać więcej faktów z życia mężczyzny. Rozwój technologii pozwala już nie tylko na ustalenie płci osób pochowanych tysiące lat temu, ale nawet na odtworzenie ich wyglądu. Taka technika została wykorzystana między innymi podczas badań mumii z Egiptu. Wizualizacje pokazały, że mężczyźni nieszczególni różnili się urodą od współczesnych mieszkańców krajów śródziemnomorskich. Do ciekawych wniosków doszli również archeolodzy, badający mumie w Chile. Po przeanalizowaniu próbek włosów 56 różnych mumii z okresu od 100 r. p.n.e. do 1450 r. n.e. u większości wykryli nikotynę. To oznacza, że palenie tytoniu najwyraźniej było czymś normalnym w prekolumbijskiej Ameryce, dostępnym dla większości ludzi o różnym statusie społecznym i majątkowym i to przez wiele wieków. Kiedy najlepiej wyjechać do Peru? To pytanie zadają sobie podróżnicy, którzy marzą o tym, żeby na własne oczy zobaczyć Machu Picchu oraz inne słynne peruwiańskie obiekty i miejsca. To kiedy warto zaplanować wyjazd do Peru, jest zależne od regionu, który chcemy odwiedzić. Pogoda jest bowiem bardzo zróżnicowana. Specjaliści odradzają wycieczki w góry między listopadem a kwietniem. W tym czasie temperatury mogą być bardzo niskie, a opady deszczu dodatkowo utrudnią organizację wypraw."
Czym był niebieski rozbłysk nad Europą zaobserwowany przez astronautów z ISS?,https://www.national-geographic.pl/artykul/czym-byl-niebieski-rozblysk-na-europa-zaobserwowany-przez-astronautow-z-iss,Unknown,"['Kosmos', 'Odkrycia']","Pod koniec września astronauci Thomas Pesquet i Andreas Mogensen zauważyli z pokładu ISS podczas przelotu nad Europą jasno świecące, niebieskie światło w górnych warstwach atmosfery. Pesqueta określił rozbłysk „uderzeniem pioruna z 'przejściowym zdarzeniem świetlnym' w górnej atmosferze"". Francuski Astronauta, reprezentujący na Międzynarodowej Stacji Kosmicznej Europejską Agencję Kosmiczną, dodaje: „zaledwie kilka dekad temu te błyskawice były obserwowane sporadycznie przez pilotów i naukowców, którzy nie byli do końca pewni, co widzieli. Minęło trochę czasu i dziś możemy potwierdzić, że zjawiska określane po angielsku jako Sprite (można to przetłumaczyć jako duszki lub elfy, choć trzeba pamiętać, że zjawiska optyczne w ziemskiej jonosferze nie są jeszcze oficjalnie przyjęte w języku polskim) są jak najbardziej realne i być może mogą mieć również wpływ na nasz klimat!"". 
Rozbłysk w górnej warstwie atmosfery widziany z ISS (creative commons) Przykuwające uwagę astronautów i pilotów zjawiska świetlne w górnej atmosferze Ziemi budzą coraz większe zainteresowanie, a astronauci i astronomowie zaczęli nadawać im kreatywne nazwy. Podczas gdy to konkretne świetlne zjawisko nie zostało nazwane, inne unikalne wariacje na temat burz obejmują określenia takie jak: „niebieskie dżety”, „czerwone sprite'y” czy właśnie wspomniane „elfy” lub „duszki”. Niebieskie dżety to błyskawice, które wystrzeliwują w górę z burz do stratosfery. Red SPRITE, czyli czerwone SPRITE (co stanowi skrót, który po polsku można rozwinąć jako Stratosferyczne/Mezosferyczne Perturbacje Wynikające z Intensywnej Elektryzacji Burzowej) to krótkie, delikatne błyski o intensywnej barwie, które emanują ponad aktywną burzą. Rozbłyski te mogą występować w różnych kolorach, ale zazwyczaj są czerwone i często, według obserwatorów przypominają meduzy, marchewki lub kolumny. ELVES (to z kolei skrót który można rozszyfrować jako: Emisja Światła i Perturbacje o Bardzo Niskiej Częstotliwości spowodowane Impulsami Elektromagnetycznymi) to rozbłyski światła w kształcie dysku, które trwają zaledwie tysięczne części sekundy.  Red SPRITE (creative commons)
  Teraz, gdy naukowcy empirycznie udowodnili istnienie tych dziwnych, widowiskowych rozbłysków światła w wysokich warstwach atmosfery, następnym logicznym krokiem jest zbadanie i zrozumienie tych zjawisk. To będzie duże wyzwanie, bo jak wspomnieliśmy, zjawiska te są w zasadzie niemożliwe do zobaczenia z Ziemi. Analiza tego typu opiera się na danych pochodzących z Międzynarodowej Stacji Kosmicznej. Jedna z takich prac badawczych opublikowana w czasopiśmie Nature na początku tego roku zajęła się emisją fal elektromagnetycznych emitowanych podczas rozbłysków światła. "
Z jądra Ziemi wycieka niezwykle rzadki i niezwykle cenny pierwiastek – hel-3. „To geologiczny cud natury”,https://www.national-geographic.pl/artykul/z-jadra-ziemi-wycieka-niezwykle-rzadki-i-niezwykle-cenny-pierwiastek-hel-3-to-geologiczny-cud-natury-220401120605,Unknown,"['Odkrycia', 'Nauka|National Geographic > Kosmos']","Jeden neutron robi różnicę. Hel najczęściej ma w jądrze dwa protony i dwa neutrony. Taka postać tego pierwiastka stanowi 99,999 proc. ziemskiego helu. Pozostałe 0,001 proc. przypada na hel-3. To izotop helu, którego jądro składa się z dwóch protonów i tylko jednego neutronu. Hel-3 jest nie tylko niezwykle rzadki, ale i niezwykle cenny. Typowany jest na superwydajne, ekologiczne paliwo, które w przyszłości mogłoby zasilać elektrownie termojądrowe. Według szacunków, jakie można znaleźć na stronie AGH, tylko 500 kg helu-3 wystarczyłoby, by przez rok zasilać miasto wielkości Berlina (czyli mające ponad 3,5 mln mieszkańców). Co istotne, w reakcji termojądrowej z użyciem helu-3 nie powstawałyby odpady promieniotwórcze. Problem polega na tym, że na Ziemi helu-3 jest bardzo niewiele. Stany Zjednoczone są w stanie pozyskiwać zaledwie kilkadziesiąt kilogramów tego pierwiastka rocznie. To powoduje, że ogromne zainteresowanie budzą księżycowe zasoby helu-3. Na Księżycu ma być go 100 mln razy więcej niż w złożach na Ziemi. W przypadku Księżyca istotne jest też to, że hel-3 znajduje się w regolicie, czyli na powierzchni satelity. Jeśli chodzi o naszą planetę, główne zasoby tego pierwiastka miały znajdować się w jej skorupie (skąd przez miliony lat uciekał do atmosfery) oraz w płaszczu. Jednak przeczą temu nowe badania Petera Olsona z Uniwersytetu Nowego Meksyku. Jego praca na temat helu-3 została opublikowana w czasopiśmie naukowym „Geochemisty, Geophysics, Geosystems”. Każdego roku z wnętrza naszej planetu uwalnia się ok. 2 kg helu-3. Dzieje się to w miejscach, gdzie spotykają się płyty tektoniczne. – To cud natury i istotna wskazówka dotycząca historii naszej planety – mówi Olson. Dotychczas naukowcy nie wiedzieli, skąd pochodził ten pierwiastek i jak duże są jego zasoby zmagazynowane wewnątrz Ziemi. By to wyjaśnić, Olson opracował model, uwzględniający wczesne etapy formowania się naszej planety oraz powstanie Księżyca. Hel-3 to bardzo „stary” pierwiastek. Powstał zaraz po Wielkim Wybuchu, kilkanaście miliardów lat temu. Mgławica słoneczna, czyli wirujący obłok pyłu i gazu, z którego uformował się Układ Słoneczny, zawierała ogromne jego ilości. Z modelu Olsona wynika, że młoda Ziemia też była bardzo bogata w hel-3. Utraciła jednak jego większość w czasie katastrofy, w wyniku której powstał Księżyc. Ok. 4 mld lat temu w Ziemię uderzyło potężne ciało niebieskie – wielkości jednej trzeciej naszej planety. W rezultacie tego zderzenia płaszcz Ziemi został zniszczony, a hel-3 zmagazynowany wewnątrz ulotnił się. Z modelu Olsona wynika, że najwięcej helu-3 znajduje się w jądrze Ziemi. Ile go jest? Od 10 teragramów (1013 gramów, czyli 10 megaton) do petagrama (1015 gramów, czyli jednej gigatony), oszacował badacz. Jeśli te obliczenia są poprawne, wskazywałoby to, że Ziemia uformowała się w samym środku mgławicy słonecznej, gdzie helu-3 było najwięcej. Nie jest to jednak pewne. Sam Olson przyznaje, że jego symulacja opiera się na wielu założeniach. Jednym z nich jest na przykład hipoteza, że hel-3 stał się częścią mieszaniny metali, z których składa się ziemskie jądro. Inną – że część tego pierwiastka przedostaje się z jądra do płaszcza. To wszystko sprawia, że szacunki dotyczące ilości helu-3 w jądrze obarczone są sporym ryzykiem błędu."
Klątwa Tutanchamona miała zabijać ludzi. Jak było naprawdę?,https://www.national-geographic.pl/artykul/klatwa-tutanchamona-miala-zabijac-ludzi-jak-bylo-naprawde,Unknown,"['Odkrycia', 'Historia']","Starożytny Egipt od lat fascynuje nie tylko naukowców, ale również twórców filmowych. W historii światowej kinematografii nie brakuje produkcji właśnie o Egipcie. Częstym motywem są w nich skarby ukryte w piramidach i oczywiście mumie – najczęściej rzucające klątwy. To połączenie nie jest jednak wymysłem filmowców, a na pewno nie tylko ich. 100 lat temu niemal cały świat uwierzył, że otwarcie grobu jednego z faraonów może sprowadzić klątwę na nieproszonych gości. Tutanchamon był faraonem XVIII dynastii. Panował w latach 1333-1323 p.n.e. W trakcie swoich rządów odrzucił monoteistyczny kult boga Atona i wprowadził politeizm. Zmarł nagle w młodym wieku – miał około 16-19 lat. Późniejsze badania jego mumii wykazały, że przyczyną zgonu była najprawdopodobniej malaria. Faraon chorował również na zapalenie kości. Mimo że Tutanchamon żył bardzo krótko, a historycy do dziś nie są pewni, kim byli jego rodzice, to słyszeli o nim chyba wszyscy. Początki światowej fascynacji faraonem sięgają pierwszej połowy XX w. W 1922 r. brytyjski archeolog Howard Carter dokonał jednego z najcenniejszych odkryć w historii egiptologii – odnalazł nienaruszony grobowiec Tutanchamona. Eksplorowanie kolejnych pomieszczeń potrwało kilka miesięcy. Dopiero w lutym 1923 r. Carter i jego towarzysz lord Carnarvon odkryli złotą skrzynię grobową i inne skarby. Wszystkie przedmioty trafiły do muzeum w Kairze. Dalsze badania zostały wstrzymane przez śmierć Carnarvona w kwietniu 1923 r. Właśnie narodziła się legenda, według której Brytyjczyk miał umrzeć przez klątwę Tutanchamona. W rzeczywistości lord zmarł po ukąszeniu moskita. W grobowcu znaleziono wiele skarbów / fot. Getty Images Klątwa Tutanchamona była opisywana w wielu gazetach. Wersje wydarzeń były różne, co od razu podało w wątpliwość całą historię. Mówiono na przykład, że wchodząc do grobowca archeolodzy, mieli zignorować zapis o groźbie śmiertelnej klątwy rzucanej na wszystkich, którzy zakłócą spokój faraona. Szybko okazało się jednak, że na miejscu nie było takich inskrypcji. Według legendy niedługo po odkryciu grobowca kobra miała zjeść kanarka należącego do Cartera, a w dniu śmierci Carnarvona jego pies miał zawyć i zdechnąć. Tego samego dnia w Kairze doszło do awarii prądu. Badacze zauważyli jednak, że w opowieściach o kanarku i psie jest wiele nieścisłości dotyczących czasu i miejsca. Faktem jest, że w Kairze zabrakło prądu, ale w latach 20. ubiegłego wieku do podobnych awarii dochodziło dość często. Ta z 5 kwietnia 1923 r. objęła tylko część miasta. Złota maska Tutenchamona / fot. Getty Images Mimo to w klątwę wierzono jeszcze przez kolejne lata, a sprzyjało temu łączenie z nią kolejnych, czasem przypadkowych osób. W gazetach pisano o tajemniczych śmierciach naukowców zaangażowanych w odkrycie grobowca Tutanchamona, tymczasem większość z nich, tak jak na przykład kustosz British Museum, nie miała żadnego związku ze sprawą. Co ciekawe, rzekoma klątwa nie dotknęła głównego sprawcy. Howard Carter zmarł dopiero w 1939 r. Jeszcze za jego życia otworzono sarkofag faraona i rozpoczęto szczegółowe badania mumii."
"Interaktywna mapa kleszczy w Polsce – sprawdź, gdzie jest ich najwięcej",https://www.national-geographic.pl/artykul/mapa-kleszczy-w-polsce-gdzie-wystepuja-i-gdzie-jest-ich-najwiecej-220531054615,Unknown,['Przyroda'],"Sezon na kleszcze można (niestety) uznać za otwarty. Pora aktywności pajęczaków zwykle rozpoczyna się wraz z początkiem wiosny (ze szczytem na przełomie maja i czerwca oraz września i października), a kończy późną jesienią. Choć w latach, kiedy zima jest nieco łagodniejsza, ten okres może trwać nawet przez cały rok, bowiem kleszczom wystarczy, gdy temperatura wzrośnie do 5 stopni Celsjusza, by przerwały hibernację. Nie jest im straszny okresy suszy, ani nawet lekkie mrozy. Dojrzałe osobniki potrafią przetrwać w odrętwieniu nawet 800 dni i żyją średnio 2–4 lata. Jeśli chodzi o największą dobową aktywność kleszczy, to szczególną ostrożność należy zachować w godzinach porannych, między 8.00 a 12.00. Drugi szczyt przypada po południu. Pajęczaki uaktywniają się ok. godz. 16.00 i „polują” do mniej więcej 20.00–21.00.  Naukowcy wyróżniają prawie 900 gatunków kleszczy. Na Starym Kontynencie występuje ok. 70 z nich, z kolei nad Wisłą odnotowuje się 19 – najbardziej popularny to kleszcz pospolity (Ixodes ricinus), który swoim wyglądem przypomina nasiona rącznika pospolitego. Naturalnym środowiskiem dla kleszczy są miejsca wilgotne, liściaste, zakrzewione i zacienione, dlatego pajęczaki z podgromady roztoczy można przede wszystkim spotkać w lasach, parkach oraz na polanach i łąkach. Mieszkańcy których województw w Polsce muszą zachować szczególną ostrożność podczas wiosenno-letnich spacerów? Z odpowiedzią na to pytanie spieszą założyciele serwisu ciemnastronawiosny.pl i pomysłodawcy interaktywnej mapę kleszczy, z której możemy się dowiedzieć, gdzie te niewielkie owady występują najczęściej. Mapa aktualizowana jest na bieżąco przez internautów, a „miejsca niebezpieczne pokazane są dokładnie tam, gdzie wskazała go osoba dodająca, natomiast punkty kleszczy wyświetlane są w postaci zanonimizowanej, tzn. rzeczywiste miejsce znalezienia kleszcza znajduje się w promieniu ok. 100 metrów” – zaznaczają twórcy.  Mapa kleszczy / ciemnastronawiosny.pl Choć pokłucie przez kleszcza jest w większości przypadków całkowicie bezbolesne, to spotkanie z tym pajęczakiem może mieć długotrwałe konsekwencje. Nieleczony rumień po ukąszeniu może doprowadzić do szeregu chorób – boreliozy, tularemii, bartonellozy, babeszjozy i kleszczowego zapalenia mózgu (KZM). Dlatego tak ważna jest odpowiednia ochrona. Przed wyjściem z domu na łono natury warto pamiętać o:  Warto pamiętać, by po każdym powrocie z parku, lasu czy łąki, warto dokładnie sprawdzić całe ciało. Pajęczaki atakują najczęściej okolice kolana, pachwiny, pośladków, szyi i pachy. Gdy zauważymy kleszcza należy go niezwłocznie usunąć za pomocą plastikowej pęsety i zdezynfekować lub udać się do przychodni po fachową pomoc.  Jak wygląda kleszcz? / fot. Getty Images"
Naukowcy o jajach – Czy jajka są zdrowe? Jak kura znosi jajka?,https://www.national-geographic.pl/artykul/jak-kura-znosi-jajko,Archiwum National-Geographic.pl,"['Przyroda', 'Nauka']","Natura nie stworzyła nic doskonalszego od jaja – mówi prof. Tadeusz Trziszka, rektor Uniwersytetu Przyrodniczego we Wrocławiu, technolog
żywności i żywienia. – W jaju zawarte są wszystkie składniki niezbędne do stworzenia życia. Jeśli jest zapłodnione, to w temperaturze 40 stopni w ciągu 21 dni zamieni się w żywe zwierzę. To fenomen – mówi profesor. Fenomen, z którego korzystamy niezbyt chętnie. Choć Wielkanocy nie wyobrażamy sobie bez jajek, na co dzień jemy ich niewiele, około 160 rocznie. To o jedną trzecią mniej niż wynosi średnia w Europie Zachodniej i 100 proc. mniej niż w Japonii. Tymczasem jaj można jeść tyle, ile się chce, nawet 20–30 tygodniowo, uspokaja prof. Trziszka. Nie tylko nie szkodzą (chyba że ktoś jest alergikiem), ale wręcz przeciwnie – mają zbawienny wpływ na zdrowie. Kiedyś ostrzegano nas przed ich nadmiernym spożyciem – niesłusznie. Zdaniem prof. Trziszki to przemysł farmaceutyczny oraz producenci tłuszczów roślinnych wprowadzali nas w błąd. „Obciążyli jaja odpowiedzialnością m.in. za odkładanie się w naczyniach krwionośnych cholesterolu, by sprzedawać jak największe ilości leków antycholesterolowych i margaryny. Tymczasem cholesterol występuje we wszystkich tkankach i komórkach organizmu. Gdyby wątroba zaprzestała jego codziennej produkcji, nie moglibyśmy żyć. Jest konieczny do tworzenia hormonów płciowych, witaminy D, kwasów żółciowych. Kolor skorupki jajka jest uwarunkowany genetycznie, tak jak barwa upierzenia. fot. Getty Images „Każdy z nas produkuje codziennie ok. 3 gramów cholesterolu, tyle ile jest w 15 jajach” – tłumaczy prof. Trziszka w książce „Jedz co chcesz. Sąd nad polskim stołem” Katarzyny Naskowskiej. „Cholesterol, jaki dostarczamy z żywnością, nie odkłada się w naczyniach – odkłada się wyłącznie nasz własny, ten produkowany w wątrobie i to wówczas, gdy organizm ma jakiś defekt metaboliczny. Jedzenie jaj może tu tylko pomóc” – dodaje profesor. I przypomina, że żółtko zawiera 10–20 proc. fosfolipidów, które zmniejszają odkładanie cholesterolu. Wpływ jaj na zdrowie nie ogranicza się do tego. – Przy tak bogatym składzie naturalnych substancji odżywczych jaja są niskokaloryczne. Jedno ma zaledwie 75 kcal, zawiera natomiast wszystkie aminokwasy i witaminy (poza witaminą C) – wyjaśnia prof. Trziszka. Podczas gotowania jajo traci jednak około 20 proc. witamin, dlatego najkorzystniej jest jeść te z płynnym żółtkiem. Naukowcy udowodnili, że jajka są bogate w białka, które działają identycznie jak leki obniżające ciśnienie tętnicze krwi. Zmniejszają przez to ryzyko chorób układu sercowo-naczyniowego. Redukują ryzyko cukrzycy typu 2 (o ponad jedną trzecią), mogą też wchodzić w skład zdrowej diety u osób z chorobą niedokrwienną. Nie przypadkiem jajo jest symbolem życia – może je dać i może je chronić. Ale czy jajko jajku równe? Jaki wpływ mają na nie warunki, w jakich żyją kury? To, jak kura znosi jajka, w wyjątkowy sposób oddaje piękno natury.  Kiedy komórka jajowa dojrzeje i osiągnie rozmiar przyszłego żółtka, opuszcza jajnik i trafia do jajowodu przez jego lejek. W tym miejscu też dochodzi do ewentualnego zapłodnienia. Czasem zdarza się, że jajnik opuszczają dwie komórki, wtedy powstaje jajo z dwoma żółtkami. Wędrując jajowodem, tzw. kula jajowa zostaje otoczona warstwami białka – gęstą i rzadką. W warstwie białka gęstego powstają chalazy, czyli białkowe sznureczki, które utrzymują żółtko w środku jaja. Gdy jajo dociera do części macicznej jajowodu, zostaje otoczone pergaminową błoną. Składa się ona z dwóch ściśle przylegających do siebie blaszek, które rozwarstwiają się jedynie na tępym biegunie jaja, tworząc komorę powietrzną.  W macicy znajdują się także gruczoły odpowiedzialne za otoczenie jaja wapienną skorupką i te odpowiedzialne za jego zabarwienie. Jajo wędruje zwrócone ostrym biegunem do ujścia jajowodu. Dopiero na samym końcu, gdy jest już „gotowe"", obraca się. Skorupka jaja jest porowata (najwięcej otworów znajduje się nad komorą powietrzną), dzięki czemu pisklę może oddychać. Zabrudzenie jej np. odchodami może doprowadzić do uduszenia maleństwa. Już dwa dni przed wykluciem pisklęta nawiązują kontakt głosowy z matką i przyszłym rodzeństwem. W ten sposób synchronizują moment przyjścia na świat."
"Tysiące gatunków drzew czekają na odkrycie. Badania pokazują, jak mało wciąż wiemy o naszej planecie",https://www.national-geographic.pl/artykul/tysiace-gatunkow-drzew-wciaz-pozostaja-nieznane-najnowsze-badania-pokazuja-jak-malo-wciaz-wiemy-o-naszej-planecie-220201043157,Unknown,"['Odkrycia', 'Przyroda']","Prawdopodobnie nigdy nie dojdziemy do sytuacji, w której będziemy mogli powiedzieć, że wiemy już wszystko. Nauka każdego dnia dostarcza nam dowodów, że nawet jeśli wiemy coraz więcej, to i tak pozostaje jeszcze wiele do odkrycia. Szczególnie wyraźnie pokazują to badania nad dnem morskim i ziemską florą. To, że wszystkie gatunki drzew nie zostały jeszcze zbadane i skatalogowane wiedzieliśmy od dawna. Dopiero ostatnie prace naukowców pokazały jednak, jak wiele jeszcze jest do odkrycia. W najnowsze badania dotyczące bioróżnorodności lasów zaangażowanych było ponad 100 naukowców z całego świata – w tym również z Polski. Prace trwały trzy lata. Ich efektem jest oszacowanie, że na Ziemi znajdują się w sumie ok. 73 tysiące gatunków drzew, a 9200 z nich nigdy nie zostało odkrytych ani sklasyfikowanych.  Według naukowców większość z nieodkrytych gatunków drzew znajduje się w tropikach. Praca naukowa na ten temat pojawiła się na łamach czasopisma „Proceedings of the National Academy of Sciences”. W badaniach połączono dwa olbrzymie zestawy danych: Global Forest Biodiversity Initiative oraz TREECHANGE. Badacze oceniali drzewostan i zajmowali się skrupulatną obserwacją. Uczeni w celu oszacowania ostatecznej wartości wykorzystali metodę ekstrapolacji. Polega ona na przewidywaniu przebiegu zjawiska w warunkach nieznanych, na podstawie znajomości analogicznego zjawiska w znanych warunkach. Uczeni przyznają, że była to bardzo trudna i żmudna praca. Policzenie wszystkich drzew świata było nie lada wyzwaniem. – Policzenie wszystkich gatunków drzew na świecie przypomina dopasowywanie olbrzymiej układanki, której elementy są rozsiane po całym świecie – mówi ekolog Jinjing Liang, który był zaangażowany w badania. Okazuje się, że Ameryka Południowa jest najbardziej bioróżnorodna. Na tym kontynencie występuje nawet 43% wszystkich gatunków drzew. W Eurazji jest ich 22%, w Afryce 16%, Ameryce Północnej 15%, natomiast w Oceanii 11%. W samej Amazonii może być nawet 6 tysięcy endemicznych gatunków, których wcześniej nie odkryto. Większość drzew na całym świecie, które nie są znane nauce, to bardzo rzadkie gatunki, które mogą występować na małych obszarach geograficznych. Naukowcy twierdzą jednak, że wynik analizy może być niedoszacowany."
Legiony rzymskie: 400 lat wojen z plemionami germańskimi wzdłuż Dunaju,https://www.national-geographic.pl/artykul/legiony-rzymskie-400-lat-wojen-z-plemionami-germanskimi-wzdluz-dunaju,Borja Pelegero,"['Historia', 'Ludzie']","Wypływający ze Schwarzwaldu w Niemczech, a następnie płynący przez Europę Dunaj ciągnie się przez 2850 kilometrów, zanim dotrze do Morza Czarnego. Rzeka ta, druga co do długości w Europie, ukształtowała historię kontynentu w takim samym stopniu, jak ukształtowała jego krajobraz. Dunaj stworzył naturalną granicę, a władcy Rzymu, począwszy od pierwszego cesarza Augusta, wykorzystali ją do oznaczenia miejsca, w którym kończy się Rzym i zaczyna granica. Po jednej stronie rzeki mieszkali Rzymianie, po drugiej zaś ludy barbarzyńskie. Plemiona germańskie, które żyły na północ od Dunaju, nie były rozróżniane przez pisarzy rzymskich. Ich kultura i praktyki nie interesowały Rzymu. Jedyne, co Rzym chciał zrobić, to trzymać barbarzyńców z dala od siebie, ponieważ koncentrował się na rozszerzaniu i pielęgnowaniu swojego imperium. Rzymskie imperium od ziem zamieszkiwanych przez ludy barbarzyńskie dzieliła rzeka Dunaj. fot. Westend61 / Getty Images Ludy barbarzyńskie nie były jedną wielką grupą społeczną. Byli to ludzie z wielu różnych kultur, o różnej tożsamości etnicznej pochodzący z całej Europy i Azji. Koczowniczy Hunowie pochodzili najprawdopodobniej z okolic Kazachstanu, Wandalowie z Polski i Skandynawii, a Piktowie z Wielkiej Brytanii. Sarmaci natomiast migrowali na zachód z Iranu. Obraz „barbarzyńcy"" jako owłosionego mężczyzny o dzikim spojrzeniu, który komunikuje się za pomocą pomruków i krzyków pochodzi ze starożytnej Grecji. Greckie słowo barbaros było używane do określenia ludzi spoza Grecji, których język był niezrozumiały i brzmiał jak „bar, bar, bar"". Późniejsi pisarze rzymscy przyjęli ten termin i używali go w znaczeniu „inny"", odnosząc się zarówno do ludzi spoza Rzymu, jak i tych niecywilizowanych. Dla rzymskich pisarzy ludy barbarzyńskie uosabiały brak dyscypliny. Rzymscy wojownicy byli natomiast szkoleni, by szczególnie cenić tę cechę i się jej podporządkować. Historyk Tacyt napisał w dziele „Germania"" z pierwszego stulecia n.e.: „Germanowi nie jest tak łatwo zaorać ziemię i cierpliwie czekać na żniwa, jak rzucić wyzwanie wrogowi i zostać zranionym za swoją nagrodę. Uważa, że nudne i pozbawione ducha jest powolne gromadzenie w pocie czoła tego, co można szybko uzyskać przez utratę odrobiny krwi"". W skrócie: Tacyt wierzył, że barbarzyńca wolałby kraść i zabijać dla potrzebnych mu dóbr, niż samemu je wytwarzać.  Plemiona germańskie, które żyły nad Dunajem, nie były monolityczne. Było ich wiele i różniły się od siebie. Niektóre były potężniejsze od innych, takie jak Markomanowie (m.in. słynne wojny markomańskie), Kwadowie i Cheruskowie. Większość z nich używała języków germańskich, które prawdopodobnie różniły się od siebie (historycy nie znaleźli żadnego piśmiennictwa tych kultur). Praktykowali oni różne religie. Mieli różne motywy wchodzenia w interakcje z Rzymianami, gdyż niektórzy próbowali handlować, a inni tworzyć sojusze. Cześć z nich dążyła do konfliktu z Rzymem, podczas gdy inni woleli nie wchodzić z nim w żadne relacje. Grupa aktorów rekonstruujących barbarzyńców z czasów rzymskich. fot. Giorgio Cosulich / Getty Images Plemiona germańskie walczyły ze sobą tak samo chętnie, jak walczyły z Rzymem. Wódz Cherusków Arminius w 9 r. n.e. dążył do zawarcia paktu z królem Markomanii w celu przeprowadzenia wspólnego ataku na imperium. Ten jednak odmówił, a osiem lat później w roku 17 n.e., Arminius zaatakował i pokonał Markomanów wysyłając ich króla na wygnanie do Włoch. Rzymskie legiony nie istniały od początku republiki. Za jej czasów Rzym rozszerzył się jednak na nowe terytoria i zajął nowe prowincje - najpierw we Włoszech, następnie w Afryce Północnej, w południowej Europie i na Bliskim Wschodzie. Kiedy August został pierwszym cesarzem Rzymu w 27 r. p.n.e., uznał, że ochrona tych terytoriów jest niezbędna do utrzymania potęgi Rzymu. Opracował on więc nową strategię wyznaczania i obrony granic imperium.  Jeśli chodzi o obronę granic, priorytetem cesarza była północna granica Półwyspu Apenińskiego. Plemiona germańskie, migrujące do dzisiejszych południowych Niemiec i Austrii, odważnie przeprowadzały ataki na przygraniczne osady, niekiedy uderzając wewnątrz samego półwyspu. Do tego czasu ekspansja rzymska odbywała się głównie drogą morską w kierunku zachodnim, południowym i wschodnim, zaniedbując kontynent europejski, który był podatny na ataki. August sprowadził więcej żołnierzy, wystawiając ich przeciwko barbarzyńcom w kampanii na rzecz zdobycia tego regionu i stworzenia możliwej do obrony granicy dalej na północ. Gdy kampania przebiegała pomyślnie, August przeniósł legionistów za Dunaj, stawiając sobie za cel dotarcie do rzeki Łaby dalej na północ i wschód. W 9 r. n.e. trzy rozbite rzymskie legiony (około 15 tys. żołnierzy) dowodzone przez generała Warusa wpadły w zasadzkę i zostały unicestwione przez barbarzyńców w Bitwie w Lesie Teutoburskim. Dla Augusta i jego następców, porażka pod Teutoburgiem (jedna z największych w historii imperium) wyraźnie pokazała, że plemiona germańskie są groźnym wrogiem. Rzymianie wycofali się na południe, a August wyznaczył stałą północną granicę wzdłuż brzegów Dunaju. Od tego czasu rzymska strategia na północy została ukierunkowana bardziej na obronę granicy niż na rozszerzanie imperium. Wraz z Renem na wschodzie, Dunaj pozostanie granicą cesarskiej Europy na ponad cztery wieki. Jako naturalną obronę Rzym wykorzystał w pierwszej kolejności szerokość rzeki, wynoszącą prawie 460 metrów na dużej części jej biegu. Następnie August powołał patrol graniczny, tworząc flotę w celu zabezpieczenia szlaku wodnego. Zbudował szereg fortów, wież strażniczych i stacji sygnalizacyjnych do wykrywania i powstrzymywania ataku lub wzywania posiłków. Służyły one również do monitorowania przepływu ludności, regulowania handlu i pobierania opłat celnych. System ten, znany jako limes, pierwotnie stanowił ufortyfikowaną drogę wojskową. Z czasem zaczął oznaczać sieć instalacji obronnych, w tym murów, fortów i palisad, zbudowanych przez Rzymian na granicach imperium wzdłuż Dunaju, a także w innych miejscach.  Bitwa w Lesie Teutoburskim jest uznawana za jedną z największych przegranych w historii Legionów Rzymskich. fot. Nigel Treblin / Getty Images Teren pomiędzy bazami legionistów a fortami pomocniczymi usiany był małymi fortami i wieżami strażniczymi. Wzdłuż Dunaju i Renu było znacznie mniej tego typu budowli niż tych, które zostały udokumentowane na innych ufortyfikowanych granicach, takich jak Mur Hadriana w Wielkiej Brytanii. Chociaż niektóre forty zostały prawdopodobnie zniszczone na skutek erozji, wydaje się, że duża szerokość rzeki była wystarczającą przeszkodą dla każdego napastnika. Strategia ochrony granic wzdłuż Dunaju została opracowana przez Augusta z myślą o maksymalnej elastyczności, dążąc do utrzymania pokoju poprzez połączenie bezpieczeństwa, handlu i dyplomacji. Nawet coś takiego, jak przyznanie pożądanego dostępu do rynków może wiązać się z zapewnieniem bezpieczeństwa na granicach, będąc dodatkowym zabezpieczeniem przed bardziej wrogimi plemionami oddalonymi od Rzymu. Faworyzowane plemiona uzyskiwały prawo do łatwiejszego przekraczania granicy pod warunkiem, że były to mniejsze i nieuzbrojone grupy, podczas gdy inni mogli sprzedawać towary na targowiskach wyłącznie pod dozorem uzbrojonej straży Organizacja legionów rzymskich była dość specyficzna. Kiedy armia terytorialna została podzielona na legiony, każdy z nich liczył około 5 tysięcy żołnierzy stałych oraz oddziały pomocnicze. Główna baza graniczna wzdłuż Dunaju mogła pomieścić nawet 6 tysięcy żołnierzy, znacznie więcej niż wioski i przysiółki w strefie przygranicznej. W obrębie legionu istniała piechota, kawaleria i jednostki mieszane znane jako kohorty i ala, z których każda liczyła od 500 do 1000 żołnierzy. Jeśli chodzi o legiony rzymskie ciekawostki na ich temat dotyczą chociażby najmniejszych oddziałów w ramach tej struktury. Były one nazywane numeri i składały się z około 200 barbarzyńców, którzy walczyli z własnym wyposażeniem i według własnych zwyczajów, a nie w stylu rzymskim. Główne bazy były dużymi kompleksami o powierzchni około 20 hektarów, zbudowanymi na planie prostokąta z zaokrąglonymi narożnikami. Największe z nich to tzw. castra, jak np. Lauriacum na limesie dunajskim w Austrii. Składały się one z budynku kwatery głównej, rezydencji dowódcy, baraków, stodół, stajni, magazynów, szpitala, łaźni i latryn. Castra często obejmowały również osady lokalnych plemion poza murami, które prowadziły działalność gospodarczą na potrzeby obozu. Mniejsze osady warowne miały ten sam format co castra, ale miały jedynie około jednej piątej ich wielkości i mieściły tylko jedną kohortę (lub dwie w wyjątkowych przypadkach). Mieściły się w nich przeważnie te same budynki, co w bazach legionowych, bez szpitala i łaźni. Małe forty były zajmowane przez oddziały kohorty i numeri. Wzdłuż granic rzecznych, takich jak Dunaj, wszystkie te budowle były rozmieszczone nieregularnie, w zależności od ukształtowania rzeki. Codzienne życie żołnierskie zorganizowane było wokół czuwania: osiem wart w ciągu dnia, które wymagały od zmieniających się grup stania na straży podczas trzygodzinnych zmian. W programie były również szkolenia. Rekruci odbywali codziennie dwa treningi, jeden rano i jeden po południu, trwające tyle co warta, które obejmowały szkolenie w zakresie używania broni i jazdy konnej. Poza szkoleniami każdy z żołnierzy miał stałą pracę. Zadania specjalne mogły zmienić żołnierską rutynę. Papirus znaleziony w Egipcie przedstawia działania prowadzone przez żołnierzy w jednej z jednostek pomocniczych nad Dunajem na początku II w. n.e. Część z nich zajmowała się ochroną przedstawicieli cesarstwa, dwie grupy podróżowały do Galii w celu pozyskania odzieży i zboża, trzy inne wyruszyły na północ od Dunaju - jedna do nadzorowania upraw, jedna do przeprowadzenia rozpoznania, a kolejna na nieokreśloną wyprawę. Legion rzymski początkowo nie miał dużej styczności z walką. Dla rekrutów, którzy rozpoczęli służbę na granicy nad Dunajem, przez większą część pierwszego wieku n.e. akcja ograniczała się prawdopodobnie do ataków bandytów lub odosobnionych wtargnięć barbarzyńców. Jednak ci, którzy służyli w roku 85 n.e. stanęli w obliczu pierwszej z trzech wojen przeciwko królestwu Dacji (obecnie teren Rumunii), najsilniejszemu królestwu na północ od Dunaju. Dakowie nie mieli żadnego języka pisanego, więc większość wiedzy na ich temat pochodzi z badań archeologicznych nad ich osadami. Źródła rzymskie dostarczają informacji o kulturze Daków, ale należy zwrócić uwagę na ich uprzedzenia (Tacyt ostrzegał, że są ""ludem, któremu nigdy nie można ufać""). Dakowie byli uznaną, regionalną potęgą znaną z doskonałych wyrobów metalowych i bogatych kopalni. Ich siły najeżdżały rzymskie miasta graniczne wzdłuż Dunaju, co zmusiło Rzym do działania. Dowodzeni przez króla Decebala Dakowie zaatakowali rzymską prowincję Mezja, położoną na południe od Dunaju. Zwyciężyli w dwóch bitwach przeciwko imperium, ale cesarz Domicjan pokonał ich w 88 r. n.e. Konflikt ten zakończył się raczej pokojem niż całkowitą porażką, a Dakowie nadal stanowili zagrożenie dla rzymskich własności wzdłuż granicy. Cesarz Trajan stoczył dwie oddzielne wojny przeciwko Dakom. Pierwsza toczyła się w latach 101-102 n.e. Król Decebal i Trajan zawarli traktat, który następnie został złamany przez króla. W drugim konflikcie Trajan i jego rzymskie legiony pokonały Daków. W niesamowitym pokazie organizacji i inżynierii, siły Trajana zbudowały pierwszy stały most na Dunaju, aby ułatwić dostawy zaopatrzenia dla wojska. Dziesiątki tysięcy żołnierzy zniszczyło Daków i przywróciło rzymską kontrolę nad tą częścią Dunaju. Łupy zostały przywiezione z powrotem do Rzymu i wykorzystane do budowy Kolumny Trajana, 39-metrowego pomnika, który do dziś stoi na Forum Trajana w Rzymie. Kolumna jest pokryta płaskorzeźbami przedstawiającymi 155 scen, które obrazują różne elementy kampanii Trajana. Mniej więcej połowa scen ukazuje rzymskie wojsko, które maszeruje, walczy i dokonuje poświęceń. Ich przeciwnicy, Dakowie, również się tam pojawiają, co stanowi jedno z najlepszych wizualnych źródeł tego, jak wyglądali barbarzyńcy. Ich kudłate brody kontrastują z gładko ogolonymi rzymskimi twarzami. Inne płaskorzeźby pokazują bardziej praktyczne troski codziennego życia na granicy: zbieranie zboża, wycinanie lasów i budowanie fortów. Rzymskie legiony pod dowództwem Trajana pokazały swoją siłę, co stało się ostrzeżeniem dla innych plemion germańskich położonych wzdłuż rzeki. Przez większą część następnego stulecia system graniczny spełniał swoją funkcję chroniąc i regulując granice, co z kolei sprzyjało pogłębianiu się relacji między Rzymem a plemionami germańskimi żyjącymi nad Dunajem. Za panowania Marka Aureliusza (od 161 r. n.e.) polityka państwowa pozwoliła zwiększyć liczbę barbarzyńców (nieuzbrojonych i w małych grupach), którzy przekraczali Dunaj i osiedlali się na pustych ziemiach, gdzie zakładali rodziny, prowadzili gospodarstwa i płacili podatki. Ich synowie mogli zaciągać się do armii rzymskiej, a ich potomkowie często awansowali na wysokie stanowiska wojskowe lub administracyjne. Włączenie plemion germańskich do cywilizacji rzymskiej było postrzegane jako sposób na ochronę imperium, poprzez zapewnienie osobom niegdyś z zewnątrz udziału w jego dalszym sukcesie. Rzymska polityka imigracyjna stale ewoluowała, często w sposób sprzeczny, ale zawsze kierując się praktycznością. Plemiona, które z jednej strony były znienawidzone, mogły ostatecznie stać się kandydatami na obywateli rzymskich. Tacyt cytuje cesarza Klaudiusza opowiadając się w Senacie w roku 48 n.e. za wpuszczeniem członków galijskiej arystokracji: „Moi przodkowie skłaniają mnie do rządzenia zgodnie z tą samą polityką sprowadzania do tego miasta wszystkich dostrzegalnych wartości, niezależnie od tego, gdzie się je znajdzie"". Limes dunajski nadal funkcjonował jako północna granica, a kolejni władcy wzmacniali go poprzez budowę nowych fortyfikacji. Cesarstwo zaczęło słabnąć w III wieku, gdy sam Rzym zaczął popadać w chaos. Między rokiem 235 a 284 n.e., cesarze panowali średnio 18 miesięcy. Ta niestabilność odciągała uwagę Rzymu od granicy. Wizygoci (zachodni Goci) wykorzystali to i zaatakowali Dacię w 270 r. n.e. Chociaż cesarz Aurelian pokonał Wizygotów, oddał im terytorium na północ od Dunaju. W międzyczasie mniejsze plemiona barbarzyńców za Dunajem i Renem tworzyły potężne konfederacje: południowi Germanie przekształcili się w grupę Alemanów, a plemiona środkowego Renu we Franków. W roku 260 n.e. Alemanie przełamali się przez północne umocnienia stworzone przez Hadriana, przesuwając granicę rzymską z powrotem do Dunaju i Renu. Limes popadł w ruinę, ale w latach 300. cesarze próbowali go wzmocnić. Kiedy Rzym upadał sto lat później, limes dunajski wciąż stał. Według rankingu przygotowanego przez serwisy filmowy IMDB najpopularniejsze filmy i seriale o legionach rzymskich to:"
Jak nasi przodkowie cenili miód? Kradzież miodu i zniszczenie pszczelej rodziny karali śmiercią przez powieszenie,https://www.national-geographic.pl/artykul/jak-nasi-przodkowie-cenili-miod-kradziez-miodu-i-zniszczenie-pszczelej-rodziny-karali-smiercia-przez-powieszenie,Kazimierz Pytko,"['Historia', 'Ludzie']","W Europie po upadku Rzymu miód nadal chętnie konsumowano. Jednak wypracowane przez Rzymian zasady agrotechniki popadły w zapomnienie. Wrócono do gospodarki rabunkowej, w której najważniejszy był efekt doraźny. Ule wczesnego średniowiecza miały postać stawianych do góry dnem słomianych koszy. Opróżniano je do czysta, skazując rój na zagładę. W rezultacie miód stawał się produktem coraz bardziej deficytowym i drogim. Na szczęście nie wszędzie tak się działo. Mieszkańcy rozległych puszcz porastających ziemie położone na wschód od Łaby – Słowianie, Bałtowie i niektóre plemiona germańskie – znaleźli sposób pozyskiwania miodu bez niszczenia gniazd pszczelich. Nie budowali uli, lecz w pniach żywych drzew drążyli duże prostokątne dziuple nazywane barciami. Z czasem wyposażyli je w „urządzenia” chroniące przed intruzami. Dla zabezpieczenia przed ptakami, zwłaszcza dzięciołami, przed wlotem do barci wieszali na hakach dębową deskę z dwoma otworami, przez które mogły wlatywać i wylatywać owady. Zimą wkładano pod nią słomę lub jedlinę, co chroniło rój przed wymarznięciem. Dużo trudniejsze było zablokowanie dostępu do barci niedźwiedziom. Ale i na to znaleziono sposób. Obok wejścia wieszano na sznurach drewnianą kłodę. Niedźwiedź ją odchylał, wkładał łapę do dziupli i w tym momencie ciężka belka zwana samobitnią wracała, waląc go w głowę. Po kilku próbach ogłuszony miś rezygnował, pozostawiając miód pszczołom i ludziom. Praca bartnika wymagała wiedzy, doświadczenia i odwagi. Barcie drążono bowiem wysoko. Jak podaje Aleksander Brückner w „Encyklopedii staropolskiej”, co najmniej od dwóch do czterech sążni, czyli 3,5–7 m nad ziemią. A bywało, że nawet na wysokości 13–15 m. Chodziło o to, by pszczoły gnieździły się w możliwie najbardziej naturalnym dla nich środowisku, co dawało pewność, że nie uciekną. Wdrapanie się do barci było jednak najmniejszym problemem. Pszczelarz korzystał z dwóch długich sznurów, które oplatał wokół pnia i zarzucał na konary. Po jednym, zwanym leziwem, się wspinał. Na drugim mocował niewielką ławeczkę, na której opierając się nogami o drzewo mógł przysiąść. Gdy się usadowił, przystępował do najbardziej niebezpiecznej części zadania. Musiał wyciągnąć plastry z miodem, a pszczoły broniły gniazda. Zanim więc odsłonił wejście do barci, odurzał owady dymem ze specjalnej fajki bartniczej lub naczynia z lejkiem, w ostateczności z podpalonych szmat. Wciąż był narażony na pożądlenie, ale jeśli zachowywał się umiejętnie, mógł tego uniknąć. Na ziemiach polskich barć przegradzano w połowie jej wysokości drewnianym krzyżakiem, co sprawiało, że pszczoły pracowały na dwóch poziomach. W danym roku opróżniano tylko jeden, więc gniazda nigdy nie niszczono, a leśna pasieka zapewniała ciągłe i regularne dostawy miodu. Słowianie szybko stali się jego głównymi dostawcami na europejskie dwory. Raczyli się nim również Piastowie. Podróżnik Ibrahim ibn Jakub, który w latach 965–966 dotarł do zachodniej Słowiańszczyzny, zapisał, że kraj Mieszka obfituje w ryby, zwierzynę i miody, które pija się jak wino. W feudalnym świecie lasy były własnością króla i szlachty, więc część tego, co w nich zebrano, musiano oddawać panom. A ci bezwzględnie egzekwowali to prawo. W 1086 r. cesarz Henryk IV pisał do arcybiskupa Kolonii: „Jeśli w wyznaczonym czasie Słowianie nie dostarczą miodu, należy ich trzymać w łańcuchach, dopóki swej powinności nie spełnią”. Bartnicy, świadomi swych unikalnych kwalifikacji, potrafili jednak zadbać o swoje interesy. Zrzeszali się w bractwa, broniące ich praw. Nigdy nie zostali sprowadzeni do statusu chłopów pańszczyźnianych, pozostali ludźmi wolnymi. Na czele bractwa stał starosta bartny, którym początkowo mógł zostać każdy, ale od XVII w. już tylko szlachcic. Stanowisko to było prestiżowe i intratne. Starosta odpowiadał za zebranie daniny, ale sam jej nie składał. Miał też prawo do przejęcia części opłat członkowskich i kar pieniężnych orzekanych przez sąd bartniczy, któremu przewodniczył. W grę wchodziły niemałe sumy, gdyż pszczelarze należeli do ludzi zamożnych. W XVI i XVII w. garniec miodu (ok. cztery litry) kosztował tyle co krowa – około 20 groszy. Dziś, gdy proporcje te wynoszą co najmniej 30:1 na korzyść zwierzęcia, wydaje się to nieprawdopodobne. Ale w tamtych czasach miód był jedynym tak słodkim produktem dostępnym w Europie. Cukru z buraków jeszcze nie wytwarzano. Znany od czasu wypraw krzyżowych cukier trzcinowy importowano ze Wschodu w symbolicznych ilościach i pojawiał się jedynie okazjonalnie na stołach magnatów. Widziano w nim zresztą bardziej lekarstwo niż produkt spożywczy. Bartnictwo, jak każdy intratny biznes, przyciągało amatorów szybkiego zarobku. Bractwa jednak umiały temu przeciwdziałać. Wszyscy członkowie wprowadzali do urzędowej księgi osobiste symbole, którymi znakowali swoje barcie. Z reguły były to kombinacje wycinanych na korze kresek, krzyżyków, kółek i cyfr. Podrabianie znaków czy wycinanie swoich na należących do kogoś innego było przestępstwem. Wyrok, z reguły wysoką grzywnę, wydawał sąd bartny. Znacznie surowiej karano za kradzież miodu i ścięcie drzewa z barcią, a zniszczenie roju traktowano jak zbrodnię. O szczęściu mogli mówić przestępcy, którym wymierzono jedynie drakońską karę pieniężną. Zgodnie z prawem bartnym obowiązującym np. w starostwie łomżyńskim wynosiła ona 10 grzywien, czyli 200 groszy za każdą zniszczoną barć. Była to równowartość rocznej płacy urzędnika i dwukrotność rocznych zarobków nauczyciela. Jeśli złodziej nie posiadał majątku, groził mu stryczek. Wyrok wydawał sąd bartny, a przed egzekucją każdy członek bractwa dotykał sznura, wyrażając w ten sposób aprobatę dla orzeczonej kary. Jeśli w okolicy nie było kata, wybierano dwóch bartników, którzy go wyręczali. Recydywistom wymierzano bardziej wyrafinowane kary. W 1664 r. za zniszczenie kilkunastu barci i rojów w okolicy Nowego Sącza przed sądem bartnym stanął niejaki Krzysztof Papuga. Ponieważ już wcześniej przyłapano go na kradzieży miodu, wyrok mógł być tylko jeden. Sprowadzono wykwalifikowanego kata, który wyciął mu pępek, przybił jelita do drzewa i wypatroszył, oprowadzając cztery razy wokół pnia. Potem już martwego powiesił. Kilka lat później w Bieczu odarto żywcem ze skóry i ścięto Kazimierza Cygonika, który splądrował barcie w pobliskiej wiosce Lipniki. W XVIII w. za kradzież miodu nie skazywano już na śmierć. Nadal jednak orzekano tak wysokie grzywny, by wystarczyły na pokrycie z nawiązką szkód wyrządzonych bartnikowi, opłatę dla starosty bartnego i właściciela lasu. Po rozbiorach Rzeczypospolitej bartnicy utracili uprzywilejowaną pozycję. Nie tylko z powodu opresyjnej polityki zaborców. Wraz z rewolucją przemysłową gwałtownie rósł bowiem popyt na drewno i większe zyski niż oddanie lasu w użytkowanie pszczelarzom zaczęła przynosić wycinka drzew. Zwłaszcza, że cena miodu spadała. W 1747 r. niemiecki chemik Andreas Marggraf odkrył, że z buraków cukrowych można wyodrębnić cukier. W 1786 r. Franz Achard opracował metodę jego produkcji na skalę przemysłową. W efekcie władze przestały wydawać pozwolenia na tworzenie nowych barci. Stare stopniowo likwidowano, a ścięte pnie drzew przenoszono bliżej domostw. Tak powstawały pierwsze pasieki. Wygląd pasiek zmienił się radykalnie w połowie XIX w. Ksiądz Jan Dzierżon skonstruował wtedy nowy typ ula, który zrewolucjonizował polskie i światowe pszczelarstwo. Ul miał kształt otwieranej od tyłu szafki, z której jak szuflady można było wysuwać ruchome belki nazywane snozami. Owady budowały na nich plastry, które pszczelarz wyjmował, nie zakłócając życia roju. Po wybraniu miodu przyczepiał do nowych snoz fragmenty plastra, który po wsunięciu do ula pszczoły odbudowywały. Wynalazek Polaka udoskonalił Amerykanin Lorenzo Langstroth, zastępując belki prostokątnymi ramkami. Na tej konstrukcji wzorują się wszystkie współczesne ule. Obaj pszczelarze utrzymywali ze sobą kontakt korespondencyjny, wymieniali się doświadczeniami i wynikami badań. Ponieważ pszczoły miodne przewieźli do Ameryki europejscy osadnicy, trudno było stwierdzić, jaki gatunek najlepiej się sprawdza w nowym środowisku. Langstroth eksperymentował z krzyżowaniem różnych pszczół europejskich, a Dzierżon wysyłał mu matki ze swojej pasieki. Efekty tych poszukiwań były jednak skromne, gdyż o rozmnażaniu pszczół wciąż wiedziano niewiele. Gdy w 1856 r. Dzierżon odkrył, że trutnie rozwijają się z niezapłodnionych jaj, świat naukowy uznał to za niemożliwe, a Kościół – za herezję. Oznaczało to bowiem, że samce pszczół mają matkę, lecz nie mają ojca. Mimo potępienia przez zwierzchników, ksiądz nie odwołał swoich poglądów. Potwierdziły je późniejsze badania i na międzynarodowej konferencji przyrodniczej w 1906 r. teorię partenogenezy (dzieworództwa) trutni uznano oficjalnie za udowodnioną. Dzięki odkryciom szwajcarskiego pszczelarza Françoisa Hubera wiedziano już, że do zapłodnienia młodej królowej matki dochodzi podczas jej lotu godowego. Mimo to podejmowane od początku XX w. próby sztucznej inseminacji nasieniem pobranym od wyselekcjonowanych trutni, by wyhodować pszczoły mniej agresywne i bardziej miododajne, nie przynosiły oczekiwanych rezultatów. Przyczyny niepowodzeń też okazały się zaskakujące. W latach 50. zespół naukowców odkrył, że pszczelej matki nie zapładnia jeden, lecz kilkanaście trutni. Jej potomstwo ma więc wielu ojców! Poznanie tajników procesu zapładniania otworzyło drogę do „udoskonalania” gatunku poprzez inseminację. Dziś pszczoły są łagodniejsze niż w czasach bartników, a praca w pasiece bezpieczniejsza niż w barci. Jednak nie wszystkie eksperymenty zakończyły się powodzeniem. W 1956 r. brazylijski genetyk i entomolog Warwick Kerr postanowił skrzyżować bardzo miododajną pszczołę afrykańską z gatunkami sprowadzonymi do Ameryki Południowej z Europy. Zapowiadał, że wytworzona w ten sposób hybryda zapewni Brazylii pozycję światowego lidera w produkcji miodu. Historia potoczyła się jednak inaczej. Wystarczył moment nieuwagi, by rok później 26 matek i kilkanaście rojów uciekło z obiektu, w którym Kerr prowadził badania. Na wolności owady zaczęły się już bez jakiejkolwiek kontroli rozmnażać i krzyżować z innymi gatunkami. Pszczoły afrykańskie są bardzo agresywne i ekspansywne. Do ataku może je sprowokować hałas, nieznany zapach czy cień padający na gniazdo. Gdy poczują się zagrożone, nie poprzestają na przepędzeniu intruza, lecz ścigają go nawet przez kilometr. W ciągu 20 lat rozprzestrzeniły się w całej Ameryce Południowej, po 30 latach były już w Ameryce Północnej. Według szacunkowych danych pożądliły śmiertelnie ponad tysiąc osób. Zabiły również kilkanaście koni i krów, które jedynie przechodziły obok ich siedlisk. Z czasem udało się zmniejszyć ich populację i dziś nie stanowią już tak dużego zagrożenia. Podobnie jak ich hodowlane krzyżówki, które obecnie dominują w południowoamerykańskich pasiekach. Poznanie pszczelego genomu pozwoliło bowiem na wyselekcjonowanie do inseminacji osobników najmniej agresywnych."
"Mapy Winlandii nie stworzyli Wikingowie. Naukowcy są pewni, że dokument jest współczesną fałszywką",https://www.national-geographic.pl/artykul/mapy-winlandii-nie-stworzyli-wikingowie-naukowcy-sa-pewni-ze-dokument-jest-wspolczesna-falszywka,Unknown,"['Odkrycia', 'Historia']","Według skandynawskich sag wikingowie odkryli Amerykę przez Krzysztofem Kolumbem. Odbyli z Grenlandii wyprawy na zachód, poszukując zasobów. Penetrując północno-wschodnie wybrzeża Kanady, już w 985 r. przezimowali tam w niewielkim obozie, gdzie przyszło na świat dziecko. Ścinali tam drzewa, zbierali dzikie winogrona w miejscu zwanym Winlandią, handlowali i walczyli z miejscowymi ludami.   Słynna mapa Winlandii po raz pierwszy ujrzała światło dzienne w 1957 roku. Wtedy to londyński handlarz książek Irving Davis chciał ja sprzedać British Museum. Davis działał na zlecenie innego europejskiego handlarza – Enzo Ferrajoli de Ry. Jednak muzealny specjalista od dawnych rękopisów uznał, że styl pisma posiadał cechy, jakich nie mają żadne znane dokumenty, które powstały przed XIX wiekiem.   Odprawił handlarza z kwitkiem, już wtedy słusznie podejrzewając fałszerstwo. Ostatecznie mapa trafiła na Uniwersytet Yale. Eksperci od razu zaczęli powątpiewać w jej autentyczność.  Datowanie radiowęglowe, które zostało przeprowadzone dopiero w 1995 roku wykazało, że sam , na którym mapa została narysowana, jest autentyczny. Ustalono datę jego wytworzenia na lata 1423–1445. Teoretycznie więc byłoby możliwe, że mapa powstała przed odkryciem Ameryki przez Kolumba.  Eksperci British Museum mieli jednak wątpliwości w związku z tuszem użytym do nakreślenia mapy Winlandii. Nie zawierał on śladów żelaza – w przeciwieństwie do tych znanych z innych średniowiecznych dokumentów.   Ostatecznych dowodów na fałszerstwo dostarczyły jednak ostatnie badania przeprowadzone przez Uniwersytet Yale. Są one przełomowe, ponieważ po raz pierwszy zbadano dokument, analizując szczegółowo jego skład chemiczny. Użyto do tego najnowszych technik, niedostępnych wcześniej. Dzięki temu uzyskano pełny chemiczny obraz całej mapy.   Analiza nie wykazała obecności jakichkolwiek śladów żelaza, siarki czy miedzi. Gdyby mapa rzeczywiście powstała w średniowieczu, te pierwiastki powinny być obecne w tuszu, bowiem są to typowe składniki tuszu żelazowo-galusowego, używanego powszechnie w średniowieczu.   Jednocześnie w części mapy Winlandii stwierdzono obecność tytanu i baru, co odpowiada składowi chemicznemu białego tuszu, produkowanego w latach 20. XX wieku. Również porównanie ze znanymi tuszami, używanymi w wielu XV-wiecznych manuskryptach pokazało, że we wszystkich z nich obecność tytanu była znikoma, przy jednoczesnym wysokim poziomie żelaza.   Kolejne badanie, przeprowadzone przy użyciu tzw. skaningowej mikroskopii elektronowej z emisją polową (FE-SEM) jednoznacznie wykluczyło, że znaczne ilości tytanu obecne w mapie mogłyby być pochodzenia naturalnego. "
Kayla Barron – od marzeń po szczyt. Co wiemy o członkini zakończonej niedawno misji NASA-SpaceX?,https://www.national-geographic.pl/artykul/33-letnia-kayla-barron-czlonkinia-kolejnej-misji-nasa-spacex-to-bedzie-jej-pierwszy-lot,Unknown,"['Kosmos', 'Ludzie']","6 maja 2022, po trwającej pół roku misji, kapsuła Crew Dragon firmy Spacex Elona Muska wróciła na Ziemię. Podróż powrotna z Międzynarodowej Stacji Kosmicznej (ISS) trwała ponad 23 godziny. Na pokładzie maszyny, która wystartowała 11 listopada 2021, znajdowała się trójka amerykańskich astronautów z NASA – Tom Marshburn (główny pilot), Raja Chari (kierownik misji), Kayla Barron (specjalistka ds. misji) oraz Matthias Maurer z Niemiec, który reprezentował Europejską Agencję Kosmiczną (ESA) i także pełnił funkcję specjalisty misji.  Był to trzeci załogowy lot na ISS, przygotowany wspólnie przez NASA i SpaceX po niemal dziesięcioletniej przerwie. Cała załoga spędziła w kosmosie ponad 170 dni (dokładnie 176 dni, 2 godziny i 39 minut). Podczas misji udało się przeprowadzić szereg eksperymentów naukowych, między innymi wyhodowano papryczki chili. Wykorzystano także unikatowy punkt widzenia. W ramach projektu Crew Earth Observation wykonano wiele zdjęć Ziemi, które ukazują, do jakich zmian klimatycznych doszło na przestrzeni ostatnich lat.  – Ta misja to tylko kolejny przykład tego, że naprawdę jesteśmy w złotej erze komercyjnych lotów kosmicznych – mówi Bill Nelson, administrator NASA  Kapsuła Crew Dragon z astronautami wróciła na Ziemię 6 po ponad 170 dniach / fot. Aubrey Gemignani/NASA via Getty Images Chari, Marshburn i Maurer zostali zakwalifikowani do misji już w grudniu 2020 roku. Z kolei Barron musiała zaczekać na powołanie do momentu zakończenia wszystkich szkoleń. 33-latka była jedyną kobietą w załodze trzeciej wspólnej misji NASA i SpaceX w ramach programu Commercial Crew. Bilet na ISS to dla niej nie tylko ogromny sukces zawodowy, lecz także spełnienie marzenia z dzieciństwa. Jej dotychczasowe dokonania pokazują, że nie boi się wyzwań. W swoim dorobku posiada tytuł magistra inżynierii jądrowej. Oficjalnie została astronautką NASA w styczniu 2020 roku, po ponad dwóch latach od zakwalifikowania na to stanowisko oraz ukończeniu wymaganych testów i treningów.  Kayla Barron urodziła się 19 września 1987 roku w Pocatello w stanie Idaho (USA). Jednak za swoje rodzinne miasto uważa Richland w stanie Waszyngton. Studiowała na Akademii Marynarki Wojennej Stanów Zjednoczonych (gdzie uzyskała licencjat z inżynierii systemów) oraz na Uniwersytecie Cambridge w Anglii.  Jako porucznik komandor (stopień marynarki wojskowej) Barron zdobyła kwalifikacje oficera okrętów podwodnych i trzykrotnie służyła na pokładzie USS Maine. Kiedy w 2017 roku otrzymała informację, że jej kandydatura na astronautkę została zaakceptowana, służyła jako zastępca oficera flagowego w Akademii Marynarki Wojennej. Zdecydowała jednak zawiesić tę część kariery i spróbować swoich sił w NASA.   Kayla Barron po powrocie z misji kosmicznej / fot. Aubrey Gemignani/NASA via Getty Images W maju 2021 roku NASA wyznaczyła Kaylę Barron jako specjalistkę ds. misji SpaceX Crew-3 na Międzynarodową Stację Kosmiczną, która pierwotnie miała wystartować 23 października. Ostatecznie Kayla Barron, Tom Marshburn, Raja Chari i Matthias Maurer wyruszyli w podróż z miesięcznym opóźnieniem, czyli 11 listopada.  – Jestem bardzo zaszczycona i podekscytowana, że dołączę do nadchodzącej misji SpaceX Crew-3 na Międzynarodową Stację Kosmiczną, która ma się rozpocząć pod koniec października. Nie mogłam prosić o lepszy zespół ani o bardziej niesamowitą przygodę – napisała Barron na Instagramie tuż po ogłoszeniu pełnego składi załogi misji. "
Amazońskie ptaki są coraz mniejsze. To skutek zmian klimatycznych,https://www.national-geographic.pl/artykul/amazonskie-ptaki-sa-coraz-mniejsze-to-skutek-zmian-klimatycznych,Unknown,"['Przyroda', 'Nauka']","Ornitolodzy zbadali 77 tropikalnych gatunków ptaków (łącznie ok. 15 000 osobników) w lasach deszczowych Amazonii na przestrzeni ostatnich 4 dekad. Okazało się, że wszystkie zmniejszyły się, a jedna trzecia rozwinęła dłuższe skrzydła.  Eksperci przyznają, że zwierzęta te zaczęły przystosowywać się do nowych warunków życia. Badania sugerują, że co 10 lat ich masa spadała o nawet 2 procent. Piłodziób wspaniały „schudł” ze 133 gramów do ok 127 g... W ciągu 40 lat, w regionie, w którym przeprowadzano badania średnia, temperatura wzrosła o 1 stopień Celsjusza, a w porze suchej o 1,65 stopnia. Natomiast w porze deszczowej opady wzrosły o 13 procent, jednak spadły aż o 15 w porze suchej. Naukowcy przyznają, że to bezpośrednio przyczyniło się do zmian warunków fizycznych ptaków. -Zmiany klimatyczne to nie są jakieś mrzonki o przyszłości. To się dzieje tu i teraz, na naszych oczach. I często niosą za sobą skutki, ktorych się nawet nie spodziewaliśmy. - mówi ornitolog Ben Winger z Uniwersytetu Michigan, który nie był zaangażowany w te badania, ale dokumentował podobne zmiany u ptaków wędrownych. - widząc podobne schematy zmniejszania się rozmiarów tych zwierząt, możemy nazwać to zjawisko uniwersalnym. - dodaje.  Z badań z 2020 roku wynika, że ptaki wędrowne są narażone na zmiany temperatur i w rezultacie stają się coraz drobniejsze. Według autorów, odpowiedzialne za to są zmiany klimatyczne, ponieważ ptaki muszą mierzyć się z różnymi warunkami pogodowymi w trakcie swoich migracji, a ich siedliska często ulegają zniszczeniu. To sprawia, że muszą przystosowywać się do nowej rzeczywistości. Z kolei autorzy badań „czterdziestoletnich”, chcieli sprawdzić, czy globalne ocieplenie ma wpływ również na ptaki, które nie wędrują, ale spędzają swoje życie w środowisku, które nie jest bezpośrednio narażone na degradacje siedlisk, czy destrukcyjny wpływ człowieka.  Wyniki były nieco zaskakujące, ponieważ naukowcy nie do końca są w stanie wyjaśnić, jak zmiana długości skrzydeł wpływa na utrzymanie niższej temperatury ciała. - Możemy spróbować porównać to do samolotów - mówi Witte Jirinec, ekolog z Louisiana State University, który jest głównym autorem badań. - Myśliwiec ma krótkie skrzydła i jest ciężki, dlatego, aby utrzymać się w górze, musi lecieć szybko, przez co zużywa dużo energii. Natomiast lekkie szybowce, mają długie skrzydła i nie zużywają tyle mocy, aby utrzymać się w locie. - odpowiada. Ta zmiana widoczna była jednak najbardziej u gatunków, które przebywają więcej czasu w koronach drzew, niż na dnie lasu. Jirinec uważa również, że pora sucha jest bardzo stresująca dla ptaków. Masa tych zwierząt zmniejszała się po wyjątkowo gorących latach, aby poradzić sobie z tak zwanym stresem cieplnym. Lasy deszczowe Amazonii zamieszkują niezwykłe zwierzęta i rośliny. W tym ekosystemie znajdziemy ok. 40 000 gatunków roślin, 1300 gatunków ptaków, 3000 typów ryb, 430 gatunków ssaków i blisko 2,5 miliona owadów. A mówimy i tak tylko o tych, które zostały do tej pory zbadane. Amazonia jest nazywana „zielonymi płucami Ziemi”. Ten pełny bioróżnorodności, tajemniczy i cenny dla naszej planety las powinniśmy chronić za wszelką cenę. Niestety już teraz widać, że oprócz siejących spustoszenie pożarów, do głębi lasu docierają skutki zmian klimatycznych. Do których niestety ludzie przyczyniają się w największym stopniu."
"Filmy i książki o Rosji, które ukazują brutalną politykę Władimira Putina – TOP 8",https://www.national-geographic.pl/artykul/filmy-i-ksiazki-o-rosji-ktore-ukazuja-brutalna-polityke-wladimira-putina-top-8,Unknown,['Ludzie'],"„Świadkowie Putina” to filmowy dokument ukazujący drogę przejęcia władzy w Rosji przez Władimira Putina na przełomie XIX i XX wieku. Witalij Manski – reżyser filmu, a w latach 90. i 2000. szef departamentu dokumentalnego rosyjskiej telewizji publicznej – na podstawie materiałów z tamtego okresu, relacji świadków, a także własnych doświadczeń tworzy portret Putina, marzącego o imperialistycznej Rosji i spełnieniu własnych ambicji.  Gdzie obejrzeć? vod.pl, vod.mdag.pl, mojekino.pl  Silne państwo, słaba demokracja – tak w skrócie można opisać ponad 20-letnie rządy Władimira Putina. Nie jest tajemnicą, że największym wrogiem rosyjskiego przywódcy jest wolność słowa. Dlatego każdy, nawet najmniejszy akt sprzeciwu spotyka się z ostrą reakcją ze strony reżimu Kremla. W filmie „Putin forever?” reżyser Kirill Nenashev ukazuje bunt rosyjskich środowisk opozycyjnych przeciwko sfałszowaniu wyborów do Dumy Narodowej w grudniu 2011 roku. Trwające niemal pół roku protesty ostatecznie zostają stłumione przez specjalne siły milicji, w przeddzień inauguracji prezydentury Władimira Putina.  Gdzie obejrzeć? vod.pl, Apple TV+  Jak jest cena buntu w państwie pod rządami Władimira Putina? Przekonał się o tym Michaił Chodorkowski, szef koncernu naftowego „JUKOS” i najbogatszy człowiek w Rosji. Pod koniec 2003 roku trafił za kraty na dziewięć lat i został skazany na odbycie kary w kolonii karnej. Powód? Oficjalnie został oskarżony o nieprawidłowości przy prywatyzacji przedsiębiorstw. Nieoficjalnie to cena, jaką musiał zapłacić za publiczną krytykę prezydenta. W 2013 roku Chodorkowski został ułaskawiony przez Putina i opuścił areszt w Moskwie. O swoich przeżyciach, a także o tym, jak funkcjonuje współczesna Rosja opowiedział w dokumencie „Obywatel K” w reżyserii Alexa Gibney'a.  Gdzie obejrzeć? Amazon Prime Video  Tyle szczęścia, co Michał Chodorkowski, mógł nie mieć naczelny wróg Putina – Aleksiej Nawalny. Rosyjski opozycjonista za swój sprzeciw i ujawnianie szczegółów afer korupcyjnych na najwyższym szczeblu państwowym omal nie zapłacił życiem. Kreml dwukrotnie próbował otruć działacza politycznego, ale nieskutecznie. Nasycony czarnym humorem dokument „Nawalny – wróg Putina numer 1” tylko utwierdza nas w przekonaniu, że Władimir Putin nie cofnie się przed niczym, żeby utrzymać się przy władzy.   Gdzie obejrzeć? Canal+ online Inne warte polecenia tytuły: „System Putina”, „Pussy Riot. Modlitwa punka”, „Rosja – długie ręce władzy”, „Anna, siedem lat na froncie”, „Ich, Putin – Ein Portrait”.  O brutalności i bezwzględności, z której słynie Władimir Putin, rozpisują się także pisarze z całego świata. W 2021 roku na rynku wydawniczym pojawiła się książka zatytułowana „Krwawe pozdrowienia z Rosji. Jak Władimir Putin eliminuje swoich przeciwników”. Heidi Blake w przerażający sposób opisuje, jak rosyjski dyktator pozbywa się nieprzychylnych sobie rodaków w kraju oraz za granicą.  Co ma Putin w głowie? Na pytanie, które szczególnie teraz zadaje sobie niemal cały świat, odpowiedzi tuż po przejęciu przez Rosję Krymu szukał francuski pisarz Michel Eltchaninoff. Według samego autora, odpowiedź na to pytanie nie jest tak prosta, jak mogłoby się wydawać. Szukać jej należy u podstaw rosyjskiej filozofii.  Arleta Bojke przez lata relacjonowała najważniejsze wydarzenia za naszej wschodniej granicy jako korespondentka Telewizji Polskiej. Na swoim koncie ma rozmowy m.in. z prezydentem Białorusi Alaksandrem Łukaszenką, patriarchą Moskwy i Wszechrusi Cyrylem czy premierem Ukrainy Arsenijem Jaceniukiem. W reportażu „Władimir Putin. Wywiad, którego nie było”, któremu Bojko nadała kształt wywiadu, dziennikarka relacjonuje rosyjską okupację Krymu i konflikt w Donbasie. "
Piramidy w Bośni – tajemnicze odkrycie w Visoko i towarzyszące mu kontrowersje,https://www.national-geographic.pl/artykul/piramidy-w-bosni-tajemnicze-odkrycie-w-visoko-i-towarzyszace-mu-kontrowersje,Artur Białek,['Historia'],"W 2006 roku w Bośni rozpoczęły się badania, których celem było udowodnienie, że piramidalne wzgórza, wznoszące się w niedalekiej odległości od Sarajewa, nie są dziełem natury a ludzkich rąk. Problem w tym, że żaden naukowiec nie podpisuje się pod tą tezą. Piramidy w Europie nie są niczym niezwykłym. Na przestrzeni lat, w różnych częściach Starego Kontynentu wznoszono grobowce o charakterystycznym kształcie ostrosłupa. Niektóre z piramid znajdują się w Polsce. Trzeba jednak wyraźnie podkreślić, że z budowlami wzniesionymi w Gizie łączy je tylko forma. Pod względem rozmiarów i znaczenia historycznego, nie mogą równać się z egipskimi grobowcami, w których spoczęli faraonowie. Odkrycie dokonane przez Semira Osmanagića miało jednak udowodnić, że w dawnych czasach, także w Europie wznoszono olbrzymie piramidy. W 2005 roku świat obiegła informacja o rzekomym odkryciu, dokonanym przez Semira Osmanagića. Bośniacki archeolog-amator (mieszkający na stałe w Stanach Zjednoczonych) miał trafić na zespół piramid wznoszących się pośród zielonych wzgórz, rzucających cień na niewielką miejscowość Visoko. Na ów kompleks miały składać się dwie budowle, pokryte roślinnością na całej swojej powierzchni. Mowa o ponad dwustumetrowych wzgórzach Visočica i Kriz.  Później ""odkrywca"" trafił na ślad trzeciego obiektu. W piramidalnych formacjach dostrzegł podobieństwo do obiektów zachowanych w meksykańskim Teotihuacan. Z tego względu, zaczął nazywać je Bośniacką Piramidą Słońca, Bośniacką Piramidą Księżyca i Bośniacką Piramidą Smoka. Rzeczywiście, wzgórza wskazane przez samozwańczego archeologa charakteryzują się wyjątkowo regularnymi kształtami, nietypowymi dla naturalnych tworów. Mało tego, opadające pod kątem 45 stopni boki najwyższej góry mają być zorientowane zgodnie ze stronami świata. Już sam ten fakt zwiastował wielką sensację - gdyby teoria Osmanagića okazała się słuszna, bośniackie piramidy przyćmiłyby swoimi rozmiarami najwyższe grobowce wzniesione w Gizie.  W 2006 roku rozpoczęły się amatorskie badania archeologiczne. Dość szybko okazało się, że pod warstwą ziemi znajdują się kamienne płyty, będące dziełem ludzkich rąk. Odkryto też sieć tuneli, które zdaniem Osmanagića miały do złudzenia przypominać sieć szybów wentylacyjnych w egipskich piramidach. Kolejnym sensacyjnym odkryciem były kamienne bloki z inskrypcjami zapisanymi w nieznanym języku. Wiek znalezisk datowano na 12 tysięcy lat. Działania eksploratora zyskały wsparcie bośniackich władz. Wszystko wskazywało więc, że świat archeologii niebawem zostanie wywrócony do góry nogami. Tak się jednak nie stało, ale po kolei. Niebawem po rozpoczęciu badań, Semir Osmanagić zaczął publikować teorie, które bardziej niż o naukowy wywód ocierały się o hochsztaplerkę. Bośniak zaczął łączyć ""piramidy"" z Lemurią, Majami i Atlantydą. Jakby tego było mało, archeolog-amator stwierdził, że wspomniane wcześniej tunele emitują ""specjalną energię"". Ta teza trafiła na niezwykle podatny grunt - niebawem to miejsce zaczęli tłumnie odwiedzać wyznawcy i sympatycy New Age, w tym światowej sławy tenisista Novak Djokovic. To jednak nie koniec kontrowersji związanych z rzekomym odkryciem. Semir Osmanagić wielokrotnie chwalił się, że prace wykopaliskowe prowadzi wraz z zespołem, w skład którego wchodzą światowej sławy archeolodzy. Jak się okazało, żaden ze wskazanych naukowców nie zdawał sobie sprawy ze swojego udziału w tym przedsięwzięciu. Ekipa poszukiwaczy składała się z wolontariuszy-amatorów, którzy prowadzili wykopaliska w sposób niemający nic wspólnego z pracą naukową. Wszystkie domniemane fakty, które miały zwiastować archeologiczną sensację, szybko zostały obalone. Kamienne płyty, które zostały odkryte w toku badań geofizycznych, zdaniem wielu profesjonalnych badaczy są niczym innym, jak pozostałością po średniowiecznym cmentarzu. Mało tego, w tamtym obszarze, starożytni Rzymianie wznieśli punkt obserwacyjny. Mieściła się tam także słowiańska osada i bośniacki zamek. Każdy z tych obiektów tłumaczy obecność odkrytych przez Osmanagića tuneli. Środowisko naukowe wyraziło swoje niezadowolenie w związku z prowadzonymi pracami już w 2006 roku. Rok później, minister kultury Bośni - Gavrilo Grahovać - uznał wykopaliska za nieprofesjonalne, a ""badaczy"" za niewiarygodnych. Rządowa dotacja została wstrzymana, a zezwolenie na prace nie doczekało się przedłużenia. Minister zlecił badania geologiczne, które jednoznacznie udowodniły, że Visočica jest naturalnym tworem."
Rekomendacje National Geographic na Black Week - reportaże podróżnicze,https://www.national-geographic.pl/artykul/rekomendacje-national-geographic-na-black-week-reportaze-podroznicze,Unknown,['Ludzie'],"Black Week, czyli tydzień poprzedzający Black Friday (ang. Czarny Piątek) to największe „święto” zakupów na świecie. Tradycja tej zakupomanii pochodzi ze Stanów Zjednoczonych. Black Friday jest pierwszym piątkiem po amerykańskim Święcie Dziękczynienia. Dzień zasłynął głównie z racji olbrzymich wyprzedaży, które są dobrym pretekstem do rozpoczęcia zakupów przed Bożym Narodzeniem. Czarny Tydzień dawno już jednak wyszedł poza granice Stanów i teraz jest równie popularny na całym świecie. W National Geographic postanowiliśmy stworzyć ranking książek dla podróżników i osób, które uzależnione są od przygód. Być może znajdą Państwo inspiracje dla kolejnych wakacyjnych celów? Jeśli nie, to i tak gwarantujemy jedno. Będzie to bardzo dobra literatura. „Międzymorze. Podróże przez prawdziwą i wyobrażona Europę Środkową”, Ziemowit Szczerek  Ziemowit Szczerek, polski dziennikarz, pisarz i tłumacz, w swojej książce wyrusza w podróż przez kraje Europy Środkowej. Znajdziemy w niej wątki historyczne, religijne, architektoniczne, a wszystko to spajają niezwykłe opowieści ludzi, w przeróżnych napotkanych miejscach. Autor przejechał setki kilometrów, aby przedstawić czytelnikom obraz swojej podróży. Szczególnie polecamy ludziom, którzy interesują się losami Europy oraz różnicami między Europą Zachodnią a Wschodnią. „Wszystkie szczyty świata. Opowieść o zmaganiach z niebezpieczeństwem, nauce pokory i odnalezieniu prawdy o sobie”, Vanessa O’Brien  Vanessa O’Brien, amerykańsko-brytyjska podróżniczka, w poruszających wspomnieniach zabiera czytelników na szczyty najwyższych gór świata. Autorka po życiowych perturbacjach postanowiła, że postawi sobie w życiu zupełnie nowe wyzwanie. Zdobyć najwyższy szczyt Ziemi. Po dwóch latach wymagających treningów i poznawania granic swoich możliwości udało jej się zdobyć Mount Everest. Na tym nie poprzestała. Wkrótce pokonała „górę gór”, czyli K2. O’Brien zabiera czytelnika w podróż po górach, która jest również podróżą do głębi nas samych. To opowieść o wytrwałości, odwadze i dążeniu do postawionego przez siebie celu. „Japonia utracona”, Alex Kerr  Japonia - kraj wielu kontrastów, samurajów, kwitnącej wiśni, pięknych krajobrazów i niewątpliwie wyjątkowej kultury. Kraj Hokusaia i Kurosawy. Alex Kerr, który jest tym wszystkim zafascynowany, zaprasza czytelnika do swojej fascynującej opowieści. Chce w książce pokazać to, co na jego oczach ulegało głębokim przeobrażeniom. W reportażu znajdziemy wiele informacji o dawnej architekturze i wnętrzach, obyczajach, religii, teatrze kabuki, kolekcjonerstwie i kaligrafii. Co ciekawe, książkę napisał po japońsku, dla Japończyków i jako pierwszy obcokrajowiec otrzymał za nią nagrodę literacką Shincho Gakugei. „Ludzie z placu słońca”, Aleksandra Lipczak  Książka Aleksandry Lipczak to opowieść o Hiszpanii innej niż tej z tradycyjnych przewodników turystycznych. To opowieść o ludziach, którzy na własnej skórze doświadczyli transformacji ustrojowej kraju, po śmierci generała Franco. O ludziach, którzy musieli zmierzyć się z nowymi problemami. To również historie osób, które zmagały się z katastrofą mieszkaniową w pierwszej dekadzie XXI wieku. Książka Lipczak jest równie barwna, jak filmy Pedro Almodovara i w równie charakterystyczny sposób opowiada o życiu dzisiejszych Hiszpanów. „Jak nakarmić dyktatora”, Witold Szabłowski"
Odnaleziono najstarsze budynki na Półwyspie Arabskim. Pochodzą sprzed ponad 8500 lat,https://www.national-geographic.pl/artykul/odnaleziono-najstarsze-budynki-na-polwyspie-arabskim-pochodza-sprzed-ponad-8500-lat-220218125546,Unknown,"['Odkrycia', 'Historia']","O najnowszym odkryciu poinformował Resort Kultury i Turystyki Zjednoczonych Emiratów Arabskich. Archeolodzy, którzy prowadzili wykopaliska na wyspie Ghagha (położona na zachód od Abu Zabi) odnaleźli najstarsze w historii tego kraju i całego Półwyspu Arabskiego ślady starożytnego osadnictwa. Badacze odkryli liczne struktury skalne, które są pozostałościami po budowlach sprzed ponad 8500 lat. To oznacza, że są to najstarsze budynki w historii regionu. Naukowcy twierdzą, że to przełomowe odkrycie. Po odnalezieniu budynków, naukowcy poddali poszczególne fragmenty datowaniu radiowęglowemu. W ten sposób udało się ustalić, że mają one co najmniej 8500 lat. To oznacza, że mają o 500 lat więcej niż budynki z wyspy Marawah, które dotychczas uchodziły za najstarsze w regionie. W 2017 roku odnaleziono tam najstarszą perłę na świecie. .@dctabudhabi has discovered the earliest known structures on the Arabian Peninsula, on Ghagha island #inAbuDhabi, pushing back the region’s record of human habitation by 500 years, to date back at least 8,500 years. pic.twitter.com/Z8Wyhwu2S1 Zespół archeologów przekazał w oświadczeniu, że odkryte struktury były w przeszłości „prostymi i zaokrąglonymi budynkami”. Wykonane zostały z kamienia. Ich forma zachowała się do jednego metra wysokości. Naukowcy podkreślają, że wszystko wskazuje na to, że mieszkańcy żyli tam przez cały rok. To oznacza, że mamy do czynienia z najstarszym dowodem osadnictwa na Półwyspie Arabskim. Dotychczas uważano, że osadnictwo w tym regionie miało swoje początki wraz z rozwojem dalekomorskich szlaków handlowych w okresie neolitu. Archeolodzy twierdzą, że impulsem do zasiedlenia w tym regionie musiało być coś innego. Badacze zwracają uwagę na to, że ich najnowsze odkrycie rzuca zupełnie nowe światło na historie ludzi, którzy zamieszkiwali Półwysep Arabski.  Oprócz zachowanych części budynków, badaczom udało się odnaleźć setki przedmiotów, które należały do pradawnej społeczności. To między innymi groty strzał, które jak twierdzą archeolodzy, wykorzystywane były w trakcie polowań. Naukowcy nie są pewni, ile czasu przetrwała starożytna osada. Jednakże w trakcie wykopalisk odnaleziono szczątki człowieka, który został tam pogrzebany. Datowanie wykazało, że pochodził prawdopodobnie sprzed 5000 lat. Co ciekawe, to jeden z nielicznych śladów pochówku z podobnego okresu, który udało się odnaleźć na Półwyspie Arabskim. Mohamed Al Mubarak, szef resortu Kultury i Turystyki Abu Zabi przekazał w oświadczeniu, że najnowsze odkrycie jest dowodem na innowacyjność i zrównoważony rozwój, które są wpisane w DNA mieszkańców regionu od tysięcy lat. Archeolodzy podejrzewają, że wyspy u wybrzeży Zjednoczonych Emiratów Arabskich miały idealne warunki do osadnictwa i rolnictwa. Dzięki bliskiemu dostępowi do morza i żyznej glebie, starożytni ludzie chętnie zakładali tam swoje wioski. Badacze podkreślają, że najnowsze odkrycie pokazuje, jak mało wiemy jeszcze o naszych przodkach. Wykopaliska na wyspie Ghagha są częścią prac archeologicznych Resortu Kultury i Turystyki Zjednoczonych Emiratów Arabskich. Celem jest ochrona i promocja starożytnych zabytków i krajowego dziedzictwa."
Geminidy – zimowy rój meteorów. Kiedy i jak je obserwować na nocnym niebie?,https://www.national-geographic.pl/artykul/geminidy-zimowy-roj-meteorow-kiedy-i-jak-je-obserwowac-na-nocnym-niebie,Unknown,['Kosmos'],"Wypatrujecie pierwszej gwiazdki w Wigilię? Ciekawsza może być obserwacja meteorów z grudniowego roju Geminidów. Jego maksimum przypada na 13 i 14 grudnia. Rój widoczny jest na niebie od 4 grudnia do 17 grudnia. Można zaobserwować w nim 120–160 meteorów na godzinę. Drobne fragmenty skał lub metalu poruszające się w kosmosie to meteoroidy. Jeśli wejdą w atmosferę i spłoną, nazywamy je meteorami. Jeśli dotrą do powierzchni Ziemi, stają się meteorytami. Pierwsze wzmianki na temat Geminidów pojawiły się w XIX wieku. To zaskakujące, bo inne znane roje zaobserwowano znacznie wcześniej – Perseidy w 36 r., Leonidy w 902 r., a Perseidy są znane od ok. 2 tys. lat. Geminidy po raz pierwszy zaobserwował belgijski astronom Adolphe Quetelet w 1830 roku. W nocy z 12 na 13 grudnia zobaczył na niebie 40 jasnych meteorów. Od 1862 r. Geminidy są obserwowane regularnie. Z roku na rok intensywność roju rośnie. Elementy roju Geminidów to kawałki asteroidy Phaethon. Odkryto ją w 1983 roku. Phaethon ma średnicę około 5,8 kilometra. Co rok i 158,5 dnia przecina orbity Marsa, Ziemi, Wenus i Merkurego. Ma też niezwykłą jak na asteroidę cechę – w miarę zbliżania się do Słońca jaśnieje. Geminidy to jedyny obok Kwadrantyd rój meteorów, którego źródłem jest asteroida, a nie kometa. Phaethon został nazwany „skalną kometą”. Choć jest asteroidą, jak kometa obiega Słońce i zbliża się do niego na niewielką odległość – zaledwie 21 mln km. Wówczas nagrzewa się do temperatury 1100 stopni Kelvina i część jego materii paruje. W efekcie Phaethon jest dość gęsty, a jego fragmenty, czyli Geminidy, docierają głębiej w atmosferę Ziemi niż inne meteory. Astronomowie uważają, że 500 lat temu orbita roju Geminidów przebiegała inaczej niż dziś. Przecinała się wtedy z orbitą Wenus. Dopiero około 200 lat temu zaczęła się ona przecinać z orbitą Ziemi. Dlatego rój Geminidów zaobserwowano dopiero w XIX wieku. Geminidy wchodzą w naszą atmosferę z umiarkowaną prędkością 35 km/s (126 tys. km/godz.). Dzięki temu łatwiej jest je zaobserwować. Meteory mają często żółtawe zabarwienie. Rozpadają się na wysokości ok. 39 km nad Ziemią. Radiant roju Geminidów – miejsce, z którego zdają się wylatywać – znajduje się w konstelacji Bliźniąt. Gwiazdozbiór ten znajdziemy dokładnie pomiędzy Rakiem i Bykiem. Po łacinie Bliźnięta nazywa się Gemini. Stąd więc nazwa roju meteorów, które pojawiają się na niebie w tej konstelacji. Kształt gwiazdozbioru Bliźniąt jest dość charakterystyczny. To prostokąt utworzony przez gwiazdy. Najjaśniejsze z nich, Kastor i Polluks, dadzą się łatwo odnaleźć, jeśli przedłużymy linię przechodzącą przez dwie gwiazdy Wielkiego Wozu: lewą górną (Megrez) i prawą dolną (Merak). Bliźnięta to gwiazdozbiór, który najłatwiej zaobserwować zimą. Kastor i Polluks są szczególnie wyraźne w grudniu i styczniu. Kastor to układ wielokrotny. Przez teleskop dostrzeżmy więc dwie gwiazdy, ale w rzeczywistości układ składa się z aż sześciu elementów. Z kolei Polluks to olbrzym 34 razy jaśniejszy od naszego Słońca. Radiant Geminidów znajduje się niedaleko Kastora. Choć meteory z roju Geminidów wybiegają z gwiazdozbioru Bliźniąt, widać je na całym niebie. Można je obserwować od godz. 18. Najlepsze warunki do obserwacji są po północy. Rój ten możemy obserwować do świtu."
Dlaczego erupcja wulkanu Tonga była tak gwałtowna? Czego mamy spodziewać się w przyszłości?,https://www.national-geographic.pl/artykul/dlaczego-erupcja-wulkanu-tonga-byla-tak-gwaltowna-czego-mamy-spodziewac-sie-w-przyszlosci-220309112938,Unknown,['Przyroda'],"Potężna styczniowa erupcja wulkanu Hunga Tonga-Hunga Ha'apai zagroziła stu tysiącom mieszkańców oddalonej o zaledwie 65 kilometrów stolicy Tonga – Nuku'alofa. To państwo położone w Polinezji na południowym Pacyfiku. Już grudniowe wybuchy spotęgowały tam pandemiczny kryzys. Usunięcie grubej warstwy popiołów wulkanicznych, które zakryły wszystko – od ujęć wody pitnej po uprawy – kosztowało 17 milionów dolarów. Kolejne wybuchy, towarzyszące im trzęsienia ziemi i tsunami były bardzo niebezpieczne. Jednak trzęsienia ziemi nadal wstrząsają regionem sugerując, że to jeszcze nie koniec problemów. Wstępne badania popiołu z erupcji z 15 stycznia wskazują, że czynny wulkan został zasilony świeżą partią magmy wznoszącą się z wnętrza Ziemi. Hunga Tonga-Hunga Ha'apai może pozostać aktywny przez trudny do określenia czas i stanowić zagrożenie nie tylko dla ludności Tonga. – Scenariuszy jest wiele. Od wyciszenia się wulkanu i zamilknięcia na najbliższe lata, przez ponawiające się niewielkie erupcje, aż do takiego, w którym styczniowe wydarzenie było dopiero wstępem do zwiększenia aktywności wulkanu i jeszcze większych erupcji. Tym, na czym skupiają się teraz wulkanolodzy, jest próba zrozumienia co takiego się wydarzyło, że chociaż styczniowa erupcja wytworzyła rekordowo wysoki pióropusz (ok. 30 km), to nie wyrzuciła do atmosfery proporcjonalnie dużo popiołów wulkanicznych – mów dr Sam Poppe, wulkanolog pracujący w Centrum Badań Kosmicznych PAN. W czasie styczniowej erupcji Hunga Tonga-Hunga Ha'apai wyzwolił gwałtowną eksplozję o sile równej od 4 do 18 megaton trotylu – zgodnie z szacunkami geologa NASA Jima Garvina. Eksplozja wytworzyła akustyczną falę uderzeniową, która była wystarczająco silna, aby zakłócić jonosferę. To zewnętrzna warstwa atmosfery, która zaczyna się około 80 do 90 kilometrów nad powierzchnią Ziemi i zawiera elektrony zjonizowane przez energię słoneczną. Erupcja spowodowała również tsunami, które zostało wzmocnione przez falę ciśnienia atmosferycznego eksplozji. Jest to zjawisko znane jako meteotsunami. Deformacja powierzchni oceanu dodatkowo zakłóciła jonosferę. Zarządzany przez JPL/NASA Global Differential Global Positioning System (GDGPS) zanotował zaburzenia jonosferyczne spowodowane eksplozją i późniejszymi meteotsunami w czasie rzeczywistym. System ten monitoruje gęstość elektronów w jonosferze (mierzoną jako całkowite jednostki zawartości elektronów lub TECU) poprzez śledzenie opóźnienia sygnałów globalnych systemów nawigacji satelitarnej (GNSS) podczas podróży przez atmosferę. W przyszłości dane GNSS mogą odegrać ważną rolę w rozwoju systemów wczesnego ostrzegania przed tsunami, znacznie skracając czas potrzebny na ostrzeżenie przed tym śmiercionośnym zjawiskiem. – Dużym problemem jest podwodna lokalizacja erupcji. Tak naprawdę możemy posługiwać się tylko zdjęciami satelitarnymi, ponieważ w pobliżu nie było żadnych sejsmometrów ani stacji GPS, przez co nie da się naprawdę zrozumieć charakteru ruchów magmy w wulkanie. Zespół wulkanologów badał warstwy popiołu wulkanicznego na istniejących wyspach, zanim zostały w większości zniszczone podczas styczniowej erupcji. Znaleziono nawet dowody na jeszcze większe erupcje niż ta styczniowa. To nadal mało. W dodatku ze względu na niebezpieczeństwo nie można tam teraz wysłać statku badawczego ani zejść głęboko pod wodę, by zbadać kalderę – wyjaśnia dr Poppe. Większość wulkanu Hunga Tonga–Hunga Ha'apai leży pod wodą. Wznosi się on na ponad 2000 metrów licząc od dna morskiego i jest częścią łuku wulkanicznego Tonga-Kermadec. Ten ciąg wulkanów – zarówno podwodnych, jak i powierzchniowych – znajduje się nad masywną geologiczną strefą kolizji. Zachodnia krawędź płyty skorupy ziemskiej Pacyfiku zanurza się tam pod płytą indyjsko-australijską. Zanurzając się, krawędź płyty Pacyfiku nagrzewa się, a stopiona skała wznosi się i zasila wulkany łuku Tonga-Kermadec."
Nadchodzą roboty kosmiczne. Kiedy zastąpią astronautów podczas odległych i niebezpiecznych misji?,https://www.national-geographic.pl/artykul/nadchodza-roboty-kosmiczne-kiedy-zastapia-astronautow-podczas-odleglych-i-niebezpiecznych-misji,Unknown,['Kosmos'],"CIMON2 ma wielkość piłki do koszykówki. Na ekranie wyświetla oczy i usta rodem z kreskówek, a jego cel to bycie najlepszym przyjacielem każdego astronauty. Ten interaktywny robot ma przede wszystkim dbać o kondycję psychiczną pracujących w kosmosie ludzi. W 2022 roku rozpoczął kolejną serię testów na pokładzie Międzynarodowej Stacji Kosmicznej (ISS). Urządzenie zostało zaprojektowane i zbudowane przez inżynierów Airbusa na zamówienie niemieckiego Centrum Administracji Kosmicznej. Sterowany głosem system sztucznej inteligencji robota oparto na technologii AI Watson firmy IBM. Natomiast naukowcy ze Szpitala Uniwersyteckiego im. Ludwiga Maximiliana w Monachium czuwają nad tym, jak CIMON2 komunikuje się z ludźmi. Jest to o tyle ważne, że robot ma także pomagać astronautom np. przy wykonywaniu eksperymentów lub napraw. Może głosowo przekazywać instrukcje, czytać wiadomości, nagrywać eksperymenty. Dzięki temu członkowie załogi ISS mogą skupić się na samym zadaniu. ISS coraz częściej gości roboty. Trzy lata temu pojawiły się tam AstroBees – niewielkie latające sześciany naszpikowane czujnikami i kamerami. Wykorzystują wentylatory elektryczne jako układ napędowy, który pozwala im swobodnie poruszać się w panującej na stacji mikrograwitacji (potocznie zwanej nieważkością). Robotyczne pszczoły są wyposażone również w ramiona, które pozwalają im chwytać przedmioty i poręcze na stacji. Takie roboty to kolejne etapy na drodze do stworzenia tego, do czego od lat przyzwyczaiło nas science fiction: robota-asystenta, wszechstronnego narzędzia niosącego pomoc w trakcie niebezpiecznych misji kosmicznych. – W polskiej fantastyce tę kwestię najlepiej pokazał Stanisław Lem w powieści „Niezwyciężony”. Załoga tytułowego statku kosmicznego miała roboty inżynieryjne, ochronne, bojowe czy zwiadowcze. Nie były one jednak wyposażone w system sztucznej inteligencji, nie potrafiły porozumiewać się z człowiekiem, formułując rozbudowane zdania, jak robiły to na przykład roboty Asimowa czy TARS z filmu „Interstellar” – mówi Kamil Muzyka z Polskiej Fundacji Fantastyki Naukowej. CIMON2 w swojej najbardziej zaawansowanej wersji ma przypominać właśnie TARS-a. Ale pokazany w „Interstellar” robot to nie tylko sztuczny przyjaciel, z którym można prowadzić przyjemną pogawędkę, lecz przede wszystkim znakomite narzędzie. Potrafi pilotować statek kosmiczny, zbierać dane z otoczenia, poruszać się w zróżnicowanym terenie, podnosić znaczne ciężary. Z filmu wynika, że TARS był robotem skonstruowanym do pracy w marynarce i dopiero później zaadaptowanym do funkcjonowania w warunkach kosmicznych. Może w takim razie mamy już na Ziemi roboty o podobnych do niego zdolnościach? – Takie roboty nie tylko istnieją, ale również pojawia się ich coraz więcej – mówi dr Krzysztof Walas z Instytutu Robotyki i Inteligencji Maszynowej Politechniki Poznańskiej. – Dobrym przykładem jest robotyczny pies Unitree Robotics, reklamowany jako towarzysz i pomocnik. Agility Robotics buduje dwunożne, humanoidalne roboty mogące pracować w magazynach i współpracować z ludźmi. Mamy roboty dopasowujące sposób poruszania się do różnorodnego terenu, jak to robi BigDog opracowany przez Boston Dynamics czy Schaft, będący wynikiem współpracy Uniwersytetu w Tokio z Google. Zazwyczaj brakuje im zdolności poznawczych, ale po połączeniu z systemem sztucznej inteligencji takim jak Siri mielibyśmy coś na wzór TARS-a – dodaje uczony. Dlaczego zatem takich robotów nie widać jeszcze w kosmosie? Powodów jest kilka, a najbardziej podstawowy z nich to koszty. Wysłanie jednego kilograma ładunku na orbitę Ziemi – nawet przy najtańszym przewoźniku, jakim jest SpaceX – to koszt 2,5 tys. dol. Dlatego maszyny wysyłane w kosmos są na razie małe, rachityczne i przypominają raczej pająki niż świetnie sprawdzające się na Ziemi ciężkie roboty przemysłowe. – Delikatna konstrukcja nie może wykonywać precyzyjnych operacji – mówi dr Tomasz Barciński, szef Laboratorium Mechatroniki i Robotyki Kosmicznej CBK PAN. Problemów z kosmicznymi maszynami jest więcej. W założeniu mają działać zarówno wewnątrz statku kosmicznego, jak i poza nim – w przestrzeni kosmicznej czy na odległych planetach, księżycach i asteroidach. Przygotowanie maszyn na takie wyzwania jest trudne. W próżni ruchome elementy robota mogą się ze sobą „skleić” wskutek zjawiska zwanego spawaniem na zimno. Problemem jest także odprowadzanie ciepła, które produkuje każda maszyna. – W warunkach ziemskich chłodzenie to prosta sprawa: powietrze wchodzi w kontakt z ciałem i odbiera od niego ciepło przez przewodnictwo. Jest to dużo skuteczniejsze niż utrata ciepła przez jego wypromieniowanie pod postacią podczerwieni. Ale w próżni promieniowanie to jedyna droga chłodzenia. Trzeba więc inaczej zaprojektować elektronikę, czyli zasilanie i sterowanie napędów robota – wyjaśnia dr Barciński. Z kolei dla maszyn, które mają pracować na Księżycu, wyzwaniem będzie wszechobecny pył. Promieniowanie kosmiczne zamienia go w plazmę, a ta przedostaje się do mechanizmów, zwiększa tarcie i przyśpiesza zużywanie się robotów.   – Tworząc roboty kosmiczne – niezależnie od tego, czy są to robotyczne manipulatory, czy elektroniczni asystenci – musimy pamiętać, że będą one działać w warunkach, o których, wbrew pozorom, niewiele wiemy. Problemem jest chociażby sama grawitacja – mówi prof. Karol Seweryn z CBK PAN. Podaje przykład astronautów misji Apollo, którzy – choć wiedzieli przed lotem, że ciążenie na Księżycu jest znacznie mniejsze – dopiero na miejscu uczyli się, jak trzeba się po nim poruszać.
 
Konstruując ziemskie urządzenia, wykorzystujemy ziemską grawitację. Weźmy silnik spalinowy, który działa, bo mamy misę i pompę olejową, a olej dzięki grawitacji spływa w dół. W warunkach mikrograwitacji to po prostu nie zadziała. – Potrzebne są inne rozwiązania i to takie, które będą adaptować się do różnych warunków i funkcjonować równie sprawnie w zerowej grawitacji, jak i w miejscu o kilkukrotnie większym przyciąganiu niż ziemskie – dodaje prof. Seweryn. Współczesne misje robotyczne to przede wszystkim kolejne łaziki wysyłane na Marsa oraz sondy kosmiczne. Przełomem okazał się lekki marsjański helikopter Ingenuity, który dotarł na Czerwoną Planetę w lutym 2021 roku. Wyposażony w kamery i prosty system sztucznej inteligencji pokazał, że można latać w rozrzedzonej marsjańskiej atmosferze. Docelowo takie częściowo lub całkowicie autonomiczne maszyny mają pełnić rolę zwiadowców. Nad maszyną zwiadowczą pracuje również polska firma. – Nasz Galgo to trójnożny zwiadowca, poruszający się po powierzchni małych ciał niebieskich skokami – wyjaśnia Łukasz Wiśniewski z Astroniki. Robot ma towarzyszyć łazikowi księżycowemu. Będzie mógł poruszać się w promieniu do 500 m od stacji bazowej, ale to wystarczy do ocenienia terenu i wybrania optymalnej trasy dla pojazdu. Galgo ma być zasilany energią słoneczną. Poruszanie się skokami jest odpowiedzią na warunki panujące na Księżycu."
"Głęboko pod lodem Antarktyki znaleziono ukryty świat. To nieznany wcześniej ekosystem, w którym istnieje życie",https://www.national-geographic.pl/artykul/gleboko-pod-lodem-antarktyki-znaleziono-ukryty-swiat-to-nieznany-wczesniej-ekosystem-w-ktorym-istnieje-zycie-220614032935,Unknown,"['Nauka', 'Odkrycia']","Antarktyda – i szerzej Antarktyka – kojarzy nam się z bezkresną bielą, kilometrami płaskiego krajobrazu aż po horyzont, lodowymi klifami w miejscach, gdzie kończy się lądolód, a zaczyna ocean. Poza nielicznymi gatunkami zwierząt na wybrzeżach, to z pozoru całkowicie pusty świat. Przeogromna przestrzeń, w której nieliczne bazy naukowe dzieli od siebie tysiące kilometrów. Ten obraz został utrwalony na tysiącach zdjęć Antarktyki. Nie przekazuje on jednak pełnej prawdy o tej zagadkowej części Ziemi. Od pewnego czasu naukowcy zdają sobie sprawę, że pod lodami Antarktyki mogą się kryć sekrety, o których się nikomu nie śniło. Takie jak podziemne rzeki ze słodką wodą oraz jeziora i zatoki, których nigdy nie widziały ludzkie oczy. Poszukiwanie podziemnego świata Antarktyki to zajęcie niełatwe. Pierwszym krokiem jest analiza zdjęć satelitarnych. W 2020 r. Huw Horgan, glacjolog z Uniwersytetu Te Herenga Waka – Victoria w Wellington, przeglądał fotografie satelitarne Lodowca Szelfowego Larsena. Lodowiec szelfowy to brzeżna część lądolodu, której górna część unosi się na wodzie, a dolna ukryta jest pod jej powierzchnią. Lodowiec Szelfowy Larsena przylega do wschodniego wybrzeża Półwyspu Antarktycznego. Na jednym ze zdjęć Horgan wypatrzył długie zagłębienie. Depresja była znakiem, że pod lodem znajduje się podziemna rzeka. Rok później na Antarktykę udała się wyprawa naukowa, której celem było zajrzenie do nieznanego wcześniej świata. Naukowcy najpierw musieli jednak znaleźć miejsce uwidocznione na zdjęciach satelitarnych. W terenie okazało się to trudne, ponieważ depresja manifestowała się ledwie lekkim nachyleniem lodowego stoku. Ostatecznie wyprawa wypatrzyła zagłębienie, rozłożyła obóz i zaczęła wiercenie w lodzie (z pomocą gorącej wody). Po przewierceniu pół kilometra lodu naukowcy natrafili na potężną jaskinię zalaną wodą. Ocenili, że ma ona setki metrów wysokości. Spuścili do niej kamerę – i wtedy spotkała ich niespodzianka. – Uznaliśmy z początku, że kamera się zepsuła – mówi Craig Stevens, jeden z naukowców uczestniczących w ekspedycji, w wywiadzie dla „The Guardian”. Na obrazie przesłanym na powierzchnię pojawiły się setki małych rozmazanych plamek. Dopiero po poprawieniu ostrości badacze zorientowali się, że widzą gromady obunogów. Są to kilkumilimetrowe skorupiaki przypominające krewetki. – To było jak dotarcie do ukrytego świata – wspomina Horgan. – Skakaliśmy z radości – wtóruje mu Stevens. – Zobaczenie tych wszystkich organizmów oznaczało, że pod lodem istnieje cały złożony ekosystem – mówi naukowiec. Nie był to koniec zaskoczeń. Badając jaskinię, naukowcy spostrzegli, że jej sufit jest ukształtowany zupełnie inaczej niż przypuszczali. Spodziewali się, że będzie płaski i gładki, tymczasem okazał silnie pofałdowany. Im wyżej, tym jaskinia robiła się też szersza. Niespodzianką okazał się również ruch wody w jaskini. Pomiary wykazały, że wypełniająca pieczarę woda składa się z czterech–pięciu warstw płynących w różne strony. – To zmienia naszą dotychczasową wiedzę i modele tych środowisk – przyznaje Stevens. – Będziemy musieli dopiero wyjaśnić, co to oznacza."
"Świstaki znalazły sposób na to, by powstrzymać starzenie się organizmu. Wielu z nas chętnie poszłoby w ich ślady",https://www.national-geographic.pl/artykul/swistaki-znalazly-sposob-na-to-by-powstrzymac-starzenie-sie-organizmu-wielu-z-nas-chetnie-poszloby-w-ich-slady-220308113430,Unknown,"['Przyroda', 'Nauka']","Badania nad procesem starzenia się prowadzone są od dziesięcioleci. Naukowcy szukają sposobu na zapewnienie ludziom zdrowej długowieczności. Inspiracją mogą być m.in. badania nad zwierzętami. Uczeni z Uniwersytetu Kalifornijskiego w Los Angeles wzięli pod lupę świstaki żółtobrzuche (Marmota flaviventris). Te gryzonie żyją wyjątkowo długo w porównaniu z innymi zwierzętami o podobnej masie ciała. Teraz wiadomo już, czemu tak się dzieje. Okazało się, że świstaki przestają się starzeć podczas snu zimowego. Zapadają weń we wrześniu, a budzą się w maju. W czasie tych 7–8 miesięcy ich metabolizm zwalnia, spada temperatura ciała i zużycie energii. Ważący 5–6 kg świstak zużywa wówczas zaledwie jeden gram tłuszczu dziennie! Na starzenie się organizmu wpływa m.in. epigenom. Tak nazywamy związki chemiczne przyczepiające się do nici DNA i zmieniające jej działanie. Im dłużej żyjemy, tym więcej pojawia się niekorzystnych zmian epigenetycznych w naszych komórkach. Badacze z Uniwersytetu Kalifornijskiego sprawdzili znaczniki epigenetyczne starzenia się u świstaków. Okazało się, że podczas okresu hibernacji praktycznie się one nie zmieniają. – Zwierzęta zaczynają się znów starzeć po przebudzeniu się ze snu zimowego. Dlatego żyją tak długo – wyjaśnia Gabriela Pinho, doktorantka na uniwersytecie i główna autorka badań. Ich wyniki mogą pomóc w opracowaniu technologii umożliwiających hibernację u ludzi. Naukowcy podejrzewają, że podobne mechanizmy, jak u świstaków, mogą być aktywne w organizmach innych ssaków. Naukowcom udało się wcześniej znaleźć substancję, która określa stopień „zużycia” układu odpornościowego. Można z niej odczytać, ile lat tak naprawdę mamy i czy grożą nam choroby lub przedwczesna śmierć. Odkrycia dokonali badacze z Instytutu Bucka i Uniwersytetu Stanforda. Brali oni udział w 1001 Immunomes Project, badającym aktywność układu odpornościowego w grupie blisko tysiąca pacjentów. W efekcie opracowali oni molekularny zegar starzenia się, zwany iAge. Kluczowe dla tego zegara są tzw. cytokiny. To substancje regulujące działanie układu immunologicznego, jak i aktywność genów w komórkach odpornościowych Uczeni sprawdzili, która z cytokin ma największe znaczenie dla iAge. Okazało się, że jest to substancja o nazwie CXCL9.  Jej rolą jest „przyciąganie” limfocytów do miejsca, w którym rozwija się infekcja. – Jednak gdy poziom CXCL9 jest zbyt wysoki, uaktywniają się geny związane z przewlekłym stanem zapalnym, uszkodzeniem naczyń krwionośnych i mięśnia sercowego – mówi dr Nazish Sayed, główny autor badań. Uczeni uważają, że poziom CXCL9 jest bardziej miarodajnym wskaźnikiem wieku niż metryka urodzenia. Z wiekiem nasz organizm „zużywa się”. Niektóre jego elementy starzeją się szybciej niż inne, np. wątroba u osób nadużywających alkoholu albo układ odpornościowy u pacjentów, którzy byli leczeni dużymi dawkami leków przeciwnowotworowych. Nawet poszczególne komórki starzeją się na wielu różnych poziomach jednocześnie."
Na nowo odkrytej planecie rok trwa tylko 16 godzin,https://www.national-geographic.pl/artykul/na-nowo-odkrytej-planecie-rok-trwa-tylko-16-godzin,Unknown,['Kosmos'],"Można powiedzieć, że Merkury jest w pewnym sensie mistrzem prędkości w naszej galaktyce. W końcu pełen obrót wokół Słońca zajmuje mu tylko 88 dni, a jego średnia prędkość wynosi 47 km/s. Około 855 lat świetlnych dalej, znajduje się jednak planeta w porównaniu, do której nawet Merkury jest powolny. Okrążenie własnej gwiazdy zajmuje jej zaledwie 16 godzin. Egzotyczna, nowa planeta to TOI-2109b. Astronomowie nazywają ją też „ultragorącym Jowiszem”. Przypomnijmy, że gorące Jowisze to gazowe olbrzymy, które krążą wyjątkowo blisko swoich gwiazd, a ich powierzchnie osiągają ekstremalnie wysokie temperatury. Naukowcy przypuszczają, że na dziennej stronie TOI-2109 b temperatura może przekraczać nawet 3225 stopni Celsjusza – więcej niż w przypadku niektórych mniejszych gwiazd. Dzieje się tak, ponieważ planeta znajduje się zaledwie 2,4 miliona km od swojej gwiazdy. TESS (Transiting Exoplanet Survey Satellite), teleskop kosmiczny agencji NASA, znalazł TOI-2109b w maju 2020 r. Przez następne miesiące planecie przyglądali się astronomowie z wielu naziemnych obserwatoriów. Ich wnioski są wspólne: TOI-2109b to niezwykle rzadkie ciało niebieskie. Okres orbitalny planety wynosi 16 godzin i jest najkrótszym, jaki kiedykolwiek zmierzono dla gazowego giganta. Poprzedni rekordzista dokonywał pełnego obrotu po własnej orbicie w 18 godzin. TOI-2109b jest około pięć razy masywniejsza niż Jowisz i krąży wokół gwiazdy typu widmowego F około 1,5 raza masywniejszej niż nasze Słońce. Nietypowa natura TOI-210b potwierdza, że gorące Jowisze to jedne z ekstremalnych typów egzoplanet. Astronomowie mają nadzieję, że Kosmiczny Teleskop Jamesa Webba pozwoli im poznać ją jeszcze lepiej. TESS nie jest wystarczająco czuły, przez co naukowcy nie są w stanie przykładowo zbadać nocnej strony planety. – Dopiero zaczęliśmy rozumieć niektóre z unikalnych procesów fizycznych i chemicznych, jakie zachodzą w atmosferach tych egzoplanet. To są procesy nie mające odpowiednika w naszym Układzie Słonecznym – mówi Ian Wonga, główny autor badań opublikowanych na łamach czasopisma „Astronomical Journal”."
Najstraszliwsze tortury w średniowieczu. Tak karano przestępców i heretyków,https://www.national-geographic.pl/artykul/najstraszliwsze-tortury-w-sredniowieczu-tak-karano-przestepcow-i-heretykow,Unknown,['Historia'],"Średniowiecze to niezwykły okres w dziejach ludzkości. Epoka ta trwała od V do XV wieku, a rozpoczęła się wraz z upadkiem cesarstwa zachodniorzymskiego. Był to czas początków chrystianizacji Europy, wielu wojen i podbojów, zdobywania nowych terytoriów, najazdów wikingów, umacniania pozycji władców i dworskich intryg. To również okres, w którym koncepcja praw człowieka i wymierzania sprawiedliwości była zupełnie inna niż ta, którą znamy dzisiaj. Tortury w średniowieczu miały często charakter prawny. Ich celem było zmuszenie oskarżonego, do przyznania się do winy, czasem metodą ukarania heretyków lub osób, które swoimi czynami złamały „boskie przykazania”. Mówi się, że co kraj, to obyczaj i nie inaczej były z narzędziami tortur. Od południa aż po daleką północ, sposoby wymierzania kary i konstrukcje do tego przeznaczone różniły się. Należy jednak pamiętać, że w okresie średniowiecza idea tortur dopiero się rozwijała, a apogeum osiągnęła dopiero na przełomie XVI-XVII wieku, żeby później prawie całkowicie zakazać ich stosowania do końca XIX stulecia.  To jedna z brutalniejszych metod wymierzania kary. Oskarżonego umieszczano na kole wozowym o średnicy 2 metrów. Kończyny były przywiązywane szeroko do obręczy. Następnie kat uderzał skazańca w różne części ciała specjalną bronią, która była obita metalem. Pomocnik kręcił wtedy kołem tak, aby kolejne kończyny były wystawione na cios. Kości ofiary wówczas miażdżone. Cała procedura miała charakter publiczny. Sędzia, który wcześniej wymierzał ten rodzaj kary ustalał za wczasu dokładną liczbę uderzeń lub czas trwania tortury. Przypominające drewniany ostrosłup, którego wierzchołek był obity metalem. Powodował niewyobrażalne cierpienia osób, które były skazane na ten rodzaj kary. Torturowaną osobę podwieszano na linach nad owym narzędziem. Następnie gwałtownie opuszczano ciało skazańca, tak aby miejsca intymne nadziały się na ostry fragment „kołyski”. Czynność powtarzano wielokrotnie, dopóki osoba nie straciła przytomności. Wówczas kat cucił nieszczęśnika i kontynuował przesłuchanie. Proste narzędzie, które nie powodowało znacznych obrażeń ciała. Składało się się z dwóch żelaznych płyt, które połączone były śrubami. Nierówna powierzchnia płyt wbijała się w ciało, a następnie im bardziej kat dokręcał śrubę, urządzenie zaczynało łamać kości. O czasie trwania tortury decydował zazwyczaj ten, kto je przeprowadzał. Mogły zakończyć się wtedy, kiedy skazany przyznał się do winy.  Tortura bardzo prosta w swojej istocie, lecz do dziś wywołujące niemałe przerażenie. Polegała na tym, że na brzuchu ofiary kładziono szczura, którego przykrywano metalowym naczyniem. Następnie podgrzewano jego ścianki tak, aby temperatura wewnątrz stawała się śmiertelnym zagrożeniem dla gryzonia. Zwierzę wówczas podejmowało rozpaczliwą próbę ucieczki…. poprzez wnętrzności osoby leżącej na stole. Nazywana również dziewicą norymberską, chociaż prawdopodobnie ten wynalazek mógł powstać już w starożytności. Przypominała metalowy zamykany sarkofag wielkości człowieka. Od wewnętrznej strony umieszczone były kolce, które miały wbijać się w ciało ofiary, nie zabijając jej, lecz powodując potworne i bolesne rany. Skazaniec umierał dopiero po kilku dniach w efekcie wykrwawienia się. Zazwyczaj karano tak kobiety, które były posądzane o czary lub heretyków. Niektórzy historycy twierdzą jednak, że najczęściej żelazna dziewica nie była narzędziem tortur, a metodą na upokorzenie przestępcy. "
Czym zajmuje się archeolog – na czym polega jego praca i jak zostać archeologiem?,https://www.national-geographic.pl/artykul/czym-zajmuje-sie-archeolog-na-czym-polega-jego-praca-i-jak-zostac-archeologiem,Artur Białek,['Historia'],"Pamiątki pozostawione przez dawne cywilizacje pozwalają nam stworzyć obraz ich życia. Dziedziną nauki, która zajmuje się badaniem przeszłości, jest archeologia. Niestrudzonej pracy archeologów zawdzięczamy obecny stan wiedzy historycznej i możliwość podziwiania najróżniejszych reliktów, pochodzących z dawnych czasów. Wielkie produkcje kinowe w dość osobliwy sposób przedstawiają pracę archeologów. Niestety, rzeczywistość nie ma nic wspólnego z wizją scenarzystów. Niebezpieczne przygody Indiany Jonesa i Lary Croft to zwykła fikcja. Nie oznacza to jednak, że faktyczna praca archeologa jest nudna. Przeciwnie, możliwość odkrywania tajemnic przeszłości i śladów dawnych cywilizacji to niezwykle ekscytujące zajęcie. Trzeba jednak zdać sobie sprawę z faktu, że prowadzenie badań to zaledwie część pracy archeologa. Zanim wyjaśnimy, czym zajmują się archeolodzy, w pierwszej kolejności wypada odpowiedzieć na pytanie, które powinno być punktem wyjścia do dalszych rozważań na ten temat - co to jest archeologia? Mówiąc o archeologii, na myśli należy mieć naukę, która ma na celu odtworzenie przeszłości człowieka, zarówno w kontekście jego działalności społeczno-kulturowej, jak i materialnej. Działalność ta jest realizowana poprzez odkrywanie źródeł w postaci nawarstwień ziemnych i znajdujących się w nich artefaktów: wytworów będących dziełem ludzkich rąk, a także szczątków ludzkich i zwierzęcych.  Zatem kim jest archeolog? To osoba posiadająca określone kwalifikacje zawodowe (potwierdzone odpowiednimi dokumentami), która trudni się badaniem dawnych cywilizacji i kultur, a także relacji, które łączyły ludzi z otaczającym ich środowiskiem. W praktyce, praca archeologa nie ogranicza się wyłącznie do prowadzenia wykopalisk badawczych, ale po kolei. W ramach wykopalisk badawczych, archeolodzy eksplorują historyczne stanowiska, zabezpieczając ten obszar, wydobywając pozostałości po przeszłości i dokumentując wszystkie odkryte źródła. Na podstawie analizy odkrytych artefaktów, można uzupełnić informacje na temat życia cywilizacji, która w przeszłości zasiedlała dany obszar.  Archeolog prowadzi także wykopaliska ratunkowe. Co kryje się pod tym pojęciem? Mowa o działaniach powiązanych z prowadzonymi na danym terenie pracami budowlanymi, w tym budową dróg, instalacji wodno-kanalizacyjnej czy obiektów mieszkalnych i użytkowych. Celem wykopalisk ratunkowych jest udokumentowanie oraz zabezpieczenie stanowisk, które mogą być zagrożone zniszczeniem w następstwie realizacji inwestycji budowlanej. Warto podkreślić, że wykopaliska ratunkowe to nie tylko działania wyprzedzające, czyli podejmowane jeszcze przed rozpoczęciem prac mogących prowadzić do degradacji stanowiska, ale także prace prowadzone na wcześniej nieznanych stanowiskach, które ujawniono i naruszono w toku realizacji prac budowlanych. Bez względu na to, czy roboty ziemne są realizowane w miejscu, w którym przypadkowo odkryto stanowisko archeologiczne, czy na terenie objętym ochroną archeologiczną, na inwestorze spoczywają jasno określone obowiązki, które reguluje ustawa o ochronie zabytków. W takich sytuacjach prace mogą być prowadzone wyłącznie pod nadzorem specjalisty. W tym miejscu dochodzimy do kolejnej działalności, która składa się na pracę archeologa - do nadzoru archeologicznego. W ramach nadzoru, archeolog monitoruje prowadzone prace ziemne i prowadzi stosowną dokumentację. W przeciwieństwie do wykopalisk ratunkowych, najczęściej nie zachodzi konieczność prowadzenia systematycznych prac wykopaliskowych. Zawód archeologa wymaga zdobycia odpowiednich kwalifikacji i wiąże się z dużą odpowiedzialnością. Czy to przekłada się na wysokość zarobków? Cóż, większość osób trudniących się archeologią osiąga dochód poniżej średniej krajowej. Dane statystyczne wskazują, że w Polsce, średnie wynagrodzenie archeologa wynosi ok. 3600 zł brutto. Zarobki co drugiego archeologa zamykają się w przedziale od 2910 do 4360 zł. Dochody poniżej dolnej granicy osiąga 25 proc. najgorzej wynagradzanych specjalistów. 25 proc. najlepiej wynagradzanych archeologów zarabia więcej niż 4360 zł. Należy jednak wyraźnie podkreślić, że powyższe dane dotyczą osób z wykształceniem archeologicznym, które wykonują zawód archeologa w dosłownym rozumieniu. Wielu absolwentów szkół wyższych, po zakończeniu edukacji podejmuje inną pracę związaną z dyplomem, który uzyskali, np. pełnią funkcje doradcze, zakładają własne firmy lub zostają nauczycielami akademickimi. W Polsce, archeolog znajduje się na liście zawodów regulowanych. W praktyce oznacza to, że pracy na tym stanowisku może podjąć się wyłącznie osoba, która studia wyższe na kierunku archeologia i uzyskała tytuł magistra, czyli ukończyła 5-letni cykl edukacji. Oprócz tego, konieczne jest odbycie 12-miesięcznej praktyki zawodowej. Spełnienie ostatniego wymogu jest absolutnie konieczne do podjęcia pracy w terenie. Trudno jest jednoznacznie wskazać wymagania, jakie musi spełnić osoba przystępująca do rekrutacji na studia na kierunku archeologia. Wynika to z faktu, że różne uczelnie przedstawiają różne wymogi wobec kandydatów. Najczęściej wymagane przedmioty maturalne to: Przygotowanie edukacyjne zdobyte na poziomie szkoły średniej to jedno. Tak samo ważne są cechy osobnicze, które predysponują kandydata do wykonywania tego zawodu. W tym przypadku nie wystarczy zwykłe zainteresowanie historią. Przyszły archeolog powinien być prawdziwym pasjonatem tej dziedziny. Poza tym, musi wykazywać gotowość do pracy w trudnych warunkach, wykazywać znaczną cierpliwość i posiadać zdolność ciągłego utrzymywania skupienia. Trzeba bowiem pamiętać, że praca archeologa w dużej mierze polega na ciągłym powtarzaniu tych samych czynności. Najmniejszy błąd może doprowadzić do bezpowrotnego zniszczenia bezcennych znalezisk. Wykopaliska archeologiczne, czyli badania terenowe, są prowadzone na całym świecie. Polska nie stanowi tu wyjątku. W naszych warunkach, wykopaliska nierzadko prowadzi się przez cały rok. Wiele z nich ma charakter badawczy, co oznacza, że służą weryfikacji różnych hipotez. Należy jednak zaznaczyć, że znacznie częściej prowadzone są wykopaliska ratownicze. Jak zostało już wyjaśnione, ta część pracy archeologa służy ochronie stanowiska archeologicznego przed zagrożeniem ze strony planowanych lub prowadzonych inwestycji budowlanych. "
"Gwiazdozbiór Lutni: gdzie jest na niebie? Charakterystyka, pochodzenie, mitologia, znaczenie",https://www.national-geographic.pl/artykul/gwiazdozbior-lutni-gdzie-jest-na-niebie-charakterystyka-pochodzenie-mitologia-znaczenie,Anna Jabłońska - Adamska,['Kosmos'],"Łacińska nazwa tego gwiazdozbioru to ""Lyra"". Lutnia to dość mały gwiazdozbiór, jednak był znany już w czasach starożytnych. Jeśli wiemy gdzie go szukać na niebie, powinniśmy go znaleźć bez większego trudu. W tej konstelacji znajduje się wiele interesujących obiektów - w tym przede wszystkim Wega, czyli najjaśniejsza gwiazda tego gwiazdozbioru. Jest to jednocześnie piąta pod względem jasności gwiazda na niebie i druga najjaśniejsza gwiazda, gdy mówimy o niebie letnim. Gwiazdozbiór Lutni w Polsce możemy podziwiać na niebie od wiosny do jesieni. Chociaż gwiazdozbiór jest niewielki, dość łatwo go znaleźć na niebie, gdy wie się obok czego jest położony. W jego zlokalizowaniu pomaga również jego najjaśniejsza gwiazda, Wega. Blisko niej znajdują się cztery słabsze gwiazdy, ułożone w równoległobok. Całość tworzy razem konstelację. Gwiazdy tworzą coś na kształt ramy instrumentu - lutni. To instrument muzyczny popularny w czasach starożytnych i w okresie wczesnonowożytnym. Co ciekawe, wywodzi się on z Bliskiego Wschodu, gdzie zajmował ważne miejsce - wspomina się o nim nawet w ""Baśni tysiąca i jednej nocy"". Tak naprawdę jednak - o czym świadczy choćby nazwa łacińska - gwiazdozbiór przedstawia nie tyle lutnię, co lirę. To instrument strunowy z grupy chordofonów, który wywodzi się ze starożytnej Grecji.  Gwiazdozbiór Lutni (czy też Liry) znaleźć możemy na skraju Drogi Mlecznej. Pomocny w jej odnalezieniu może być gwiazdozbiór Łabędzia i gwiazdozbiór Herkulesa. Lutnia znajduje się bowiem pomiędzy nimi. Gwiazdozbiór Smoka oraz gwiazdozbiór Liska również sąsiadują z tą konstelacją. Do gwiazdozbioru Lutni doprowadzi nas linia przechodząca przez inne gwiazdozbiory nieba północnego - Wielki Wóz i konstelację Smoka. Gdyby poprowadzić linię przez przednie koła Wielkiego Wozu, przedłużając ją przez gwiazdozbiór Smoka, natrafimy na Lutnię. Możemy również poszukać na niebie tak zwanego ""Trójkąta letniego"", tworzonego między innymi przez najjaśniejszą gwiazdę gwiazdozbioru Lutni - Wegę. Pozostałe dwie gwiazdy, tworzące z nią Trójkąt letni to Deneb i Altair.  Gwiazdozbiór Lutni to typowa konstelacja naszego letniego nieba. Znajduje się na skraju Drogi Mlecznej i - choć mała - jest dość dobrze widoczna. Najjaśniejszą gwiazdą tego gwiazdozbioru jest Wega. To piąta pod względem jasności gwiazda nocnego nieba. Od Ziemi odległa jest o 25 lat świetlnych, a więc umiejscowiona jest dosyć blisko. Nazwa gwiazdy pochodzi z języka arabskiego, w którym znaczy tyle co ""pikujący orzeł"". Grecy zaś nazywali gwiazdę ""Lirą"" - podobnie zresztą jak cały gwiazdozbiór. Wegę można zobaczyć gołym okiem z całej półkuli północnej. Na półkuli południowej dostrzegalna jest zaś do 51° S szerokości geograficznej. Razem z dwiema innymi gwiazdami tworzy tak zwany ""Trójkąt letni"". Na ten charakterystyczny asteryzm składają się Deneb (z gwiazdozbioru Łabędzia), Altair (z gwiazdozbioru Orła) i właśnie Wega. Na półkuli północnej trójkąt letni można obserwować aż do późnej jesieni.  Nieuzbrojonym okiem możemy zobaczyć w konstelacji Lutni około 45 gwiazd. W gwiazdozbiorze Lutni znajdziemy przede wszystkim gwiazdy Gamma, Beta, Delta i Zeta Lyrae. Tworzą one charakterystyczny czworobok, składający się na zarys konstelacji. Gamma Lyrae odległa jest od Słońca o około 620 lat świetlnych. Inna jej nazwa to ""Sulafat"", co oznacza w języku arabskim ""żółw"". Beta Lyrae to gwiazda zmienna zaćmieniowa, znana też jako ""Sheliak"". Warto wiedzieć, że jest to też arabska nazwa całego gwiazdozbioru. Delta Lyrae to optyczna para gwiazd złożona z czerwonej gwiazdy typu M (Delta-2) i słabszej, białej gwiazdy (Delta-1). Dość znana jest czwarta z gwiazd tworzących równoległobok tego gwiazdozbioru. Epsilon Lyrae to gwiazda podwójnie podwójna, czyli gwiazda poczwórna. Nazywana jest czasem właśnie ""Double Double"". W gwiazdozbiorze Lutni możemy znaleźć sporo interesujących obiektów. Niezwykle znana i ciekawa jest Mgławica Pierścień. Jest to jedna z najsłynniejszych mgławic planetarnych. Odkryta została w styczniu 1779 roku, choć kwestia jej odkrywcy jest sporna. Uznawany za niego jest francuski astronom Antoine Darquier de Pellepoix, choć wiele wskazuje na to, że jej prawdziwy odkrywca to Charles Messier. To pierwszy astronom, który stworzył systematyczny katalog obiektów mgławicowych oraz gromad gwiazd. Mgławica Pierścień jest dzięki temu znana również jako Messier 57 lub po prostu M57. Mgławicę można znaleźć na niebie pomiędzy gwiazdami beta i gamma Lyrae, Warto również wspomnieć o Lirydach. Jest to rój meteorów, których radiant znajduje się na granicy konstelacji Lutni i Herkulesa. Meteory związane są z kometą Thatchera, a aktywne są między 16 a 25 kwietnia, przy czym szczyt ich aktywności przypada na około 21-22 kwietnia. Należy dodać, że Lirydy to pierwszy rój, o którym wspominają starożytne kroniki. Istnieją również tak zwane Czerwcowe Lirydy, jednak ich aktywność jest raczej słaba. To rój meteorów aktywny od 11 do 21 czerwca, a maksimum przypada na 16 czerwca.  Gwiazdozbiór Lutni przedstawia ten instrument muzyczny - a konkretnie nie lutnię, lecz lirę. To instrument należący do najsłynniejszego, znanego z mitów śpiewaka, Orfeusza. Był to tracki śpiewak i poeta, który zgodnie z mitologią był synem Apolla lub trackiego boga Ojagrosa oraz muzy Kaliiope (muzy poezji epickiej). Jego śpiew i muzyka oddziaływała na ludzi w niezwykły sposób. Podobno jej niesamowite działanie nie obejmowało zresztą wyłącznie ludzi - fale cichły, pochylały się ku niemu drzewa, a dzikie bestie przy nim łagodniały. Lutnię - a raczej lirę - stworzył podobno bóg Hermes. Została przygotowana ze skorupy żółwia. Tak wykonaną lirę otrzymał w podarunku od swojego ojca, Apolla, Orfeusz - tracki śpiewak i poeta. Muzyka i śpiew Orfeusza w niezwykły sposób oddziaływały na ludzi i na otaczający go świat. Najsłynniejszy mit z jego udziałem opowiada o próbie odzyskania żony, Eurydyki, którą ukąsiła żmija. Kobieta zmarła - Orfeusz postanowił więc udać się do świata podziemnego by ją uratować. Jego muzyka zauroczyła nawet strażników Hadesu. Sam bóg świata podziemnego zgodził się by śpiewak zabrał swoją żonę ze sobą, wracając do świata żywych. Jedynym warunkiem było to, by Orfeusz nie oglądał się za siebie w trakcie drogi. Niestety, gdy byli już u kresu podróży śpiewak zobaczył światło słoneczne i tak się uradował, że są już blisko, iż odwrócił się z radości do swojej żony, by podzielić się z nią swoim szczęściem. Zrobił to zbyt wcześnie - Eurydyka została zatem znów zabrana do Hadesu. On zaś dostał zakaz spotykania się z nią póki żyje. Zabroniono mu wchodzić do podziemi. Wędrował zatem po świecie, grając i śpiewając. "
Pluton jednak jest planetą?,https://www.national-geographic.pl/artykul/pluton-jednak-jest-planeta,Unknown,['Kosmos'],"Wiadomości z kosmosu to nie tylko odkrycia kolejnych ciał niebieskich, ale też zmiana statusu tych, które znamy od lat. Tak było w 2006 r., kiedy podczas zgromadzenia ogólnego Międzynarodowej Unii Astronomicznej (IAU) podjęto decyzję o wyłączeniu Plutona z grona planet. Od tamtej pory kwestia statusu tej planety karłowatej co jakiś czas rozpala dyskusje w środowisku naukowców. W ostatnich tygodniach część astronomów ponownie podważyła decyzję sprzed 15 lat. Według analiz przeprowadzonych przez naukowców z Florida Space Institute na University of Central Florida (UCF) degradacja statusu Plutona opierała się na staroświeckiej wiedzy, która mieszała astronomię z astrologią. Badacze twierdzą, że decyzja podjęta 15 lat temu powinna być unieważniona. Co ciekawe, nieprawidłowości w ocenie mogą dotyczyć nie tylko Plutona, ale również innych ciał niebieskich. Na przestrzeni ostatnich kilku wieków nasza wiedza o kosmosie przeżyła prawdziwy rozkwit. Duży udział miał w tym włoski uczony Galileusz – do dziś uważa się go za jednego z ojców współczesnej astronomii. Po przeanalizowaniu literatury sprzed kilkuset lat naukowcy z UCF ustalili, że według Galileusza jedną z głównych cech planet były dowody aktywności geologicznej. Jego definicja nie była podważana do początku XX wieku. Wtedy właśnie coraz rzadziej zaczęły być publikowane artykuły z dziedziny planetologii, a rynek wydawniczy zdominowały almanachy. – W Anglii i Stanach Zjednoczonych sprzedano tyle almanachów, że każde gospodarstwo domowe mogło otrzymać jedną kopię każdego roku. To był kluczowy okres w historii, kiedy opinia publiczna zaakceptowała to, że Ziemia krąży wokół Słońca, a nie na odwrót. Ludzie połączyli ten fakt z astrologiczną definicją planet – tłumaczy Philip Metzger, planetolog z UFC.  Wcześniej, zgodnie z definicją Galileusza, za planety mogły być uważane księżyce i asteroidy. Podejście zmieniło się, ponieważ astrologia wymaga określonej liczby planet do przewidywania, podobnie jak astrologiczne prognozy pogody z almanachów. Planety przestały być definiowane ze względu na aktywność geologiczną czy potencjał do życia. Zamiast tego kluczowe było to, że okrążają Słońce pewnymi „określonymi trasami”. Kiedy w XX wieku rozpoczęły się misje eksploracji kosmosu z ludzką załogą, Pluton był uważany za jedną z dziewięciu planet Układu Słonecznego. Już wtedy jednak niektórzy naukowcy wracali do szerszej geofizycznej definicji planet Galileusza, inni ją negowali. Te różnice są widoczne do dziś. Naukowcy z UCF odkryli, że kluczowe kryterium IAU, według którego Pluton stracił status planety, nigdy tak naprawdę nie było stosowane w przeszłości. Metzger porównuje odejście od definicji Galileusza i uznanie ludowej koncepcji liczby planet do umieszczenia włoskiego astronoma w areszcie domowym. Jak podkreśla, naukowcom zależy na tym, aby go z niego uwolnić. – Chcemy, aby jego pogląd był krystalicznie czysty – dodaje."
Naukowcy zaproponowali nową skalę do klasyfikacji potencjalnego życia pozaziemskiego,https://www.national-geographic.pl/artykul/naukowcy-zaproponowali-nowa-skale-do-klasyfikacji-potencjalnego-zycia-pozaziemskiego,Unknown,['Kosmos'],"Dokument rozpoczyna się słowami: „Nasze pokolenie może być realistycznie tym, które odkryje dowody na istnienie życia poza Ziemią. Z tym uprzywilejowanym potencjałem wiąże się odpowiedzialność”. Praca przedstawia szczegóły skali „Confidence of Life Detection” (CoLD) czyli „Pewności Wykrycia Życia”. Została ona zaprojektowana nie tylko po to, aby pomóc naukowcom określić jak blisko są odkrycia ew. obcego życia i aby zachować jednolity punkt odniesienia podczas naukowych debat, ale również po to, by jasno komunikować społeczeństwu odkrycia prowadzące do i obejmujące takie historyczne odkrycie jakim może być odkrycie pozaziemskiego życia.  Jeden z naukowców NASA, James Green mówi: „Znajdujemy się w punkcie, w którym musimy być w stanie komunikować się nie tylko między nami, naukowcami, ale także ze społeczeństwem. Proces naukowy nie jest ukończony, dopóki jego rezultaty nie zostaną  przekazane społeczeństwu"".
  CoLD to progresywna, siedmiopoziomowa skala dla naukowców, którzy zajmują się poszukiwaniem i oceną dowodów na istnienie życia pozaziemskiego. Każdy poziom odnosi się do poprzedniego, tak aby dać naukowcom pewność, że gdy osiągną poziom siódmy, odkryli naprawdę coś niezwykłego. Oto jak wygląda skala CoLD: Poziom 1: Wykrycie sygnału lub biosygnatury, która sugeruje aktywność biologiczną.
Poziom 2: Wykluczenie ew. sygnatury jako zanieczyszczenia (pochodzącego np. z sondy kosmicznej) i określenie, że dany sygnał ma sens w odniesieniu do środowiska, w którym został znaleziony.
Poziom 3: Oszacowanie, w jaki sposób procesy biologiczne mogły doprowadzić do powstania sygnału w badanym środowisku.
Poziom 4: Wykluczenie wszystkich niebiologicznych sposobów wytworzenia sygnału.
Poziom 5: Włączenie obserwacji niezależnych sygnałów biologicznych do początkowo wykrytej biosygnatury.
Poziom 6: Przyszłe obserwacje mające na celu wykluczenie alternatywnych pomysłów zaproponowanych po odkryciach na poziomie 1.
Poziom 7: Niezależne, dalsze obserwacje procesów biologicznych w środowisku, które  potwierdzą ponad wszelką wątpliwość obecność życia.

Naukowcy natknęli się swego czasu na całkiem sporo biosygnatur na poziomie 1, dotyczących potencjalnego życia na Marsie. Rzekome wykrycie metabolizmu bakteryjnego miało miejsce podczas eksperymentów sondy Viking 1, która wylądowała na Marsie w 1976 roku, lub w przypadku oznak mikroorganizmów na marsjańskim meteorycie o nazwie „Alan Hills 84001”, znalezionym na Antarktydzie, czy w przypadku wykrycia gazu metanowego na Marsie przez naziemne teleskopy.  Ale biosygnatura to nie wszystko. CoLD daje naukowcom podpowiedź w kwestii kolejnych kroków jakie powinni poczynić  naukowcy by ocenić, czy biosygnaturą ma sens w środowisku, w którym została znaleziona i czy może być coś, co zanieczyszcza sygnał. „Wykrycie metanu na Marsie jest dobrą biosygnaturą”, mówi Green „ponieważ życie tu na Ziemi generuje metan w bardzo dużych ilościach, jednak nie miałoby ono sensu w kontekście życia na tej planecie, gdyby Mars był aktywny wulkanicznie, co zapewniłoby abiotyczną alternatywę dla obecności metanu”. A np. metan obecny w atmosferze Ziemi mógł „zanieczyścić” czy raczej zniekształcić wyniki obserwacji metanu na Marsie przez ziemskie teleskopy, które wszystkie swoje obserwacje prowadzą przecież patrząc poprzez naszą atmosferę."
Ogłoszono zwycięzców World Nature Photography. Oto najlepsze zdjęcia 2021 roku,https://www.national-geographic.pl/artykul/ogloszono-zwyciezcow-world-nature-photography-oto-najlepsze-zdjecia-2021-roku-220310125533,Unknown,"['Przyroda', 'Ludzie']","Fotografowie natury to cierpliwi i uważni obserwatorzy otaczającego nas świata. Ich zdjęcia to zaledwie jeden kadr piękna, które oni obserwowali przez wiele godzin, a czasem dni lub miesięcy. Jedno kliknięcie i wiekopomny moment, jedyny w swoim rodzaju, zostaje zachowany na całe życie dla nas i dla następnych pokoleń.  Fotografia dzikiej przyrody nie zdradza nam całej historii. Ona uchyla okno, przez które możemy na chwilę wyjrzeć poza nasz świat. Pobudza wyobraźnię i skłania do refleksji na temat piękna, codzienności, jak również przemijania. Przed wami zwycięzcy World Nature Photography za 2021 rok. Wszystkie zdjęcia można obejrzeć tutaj.    Tytuł fotografa roku World Nature Photography otrzymał Amos Nachoum za zdjęcie “zmierzyć się z rzeczywistością” (ang. Facing reality). Zdjęcie przedstawia lamparta morskiego, drapieżnego ssaka morskiego z rodziny fokowatych, który chce pożreć pingwina białobrewego. Amerykanin czekał wiele godzin na antarktycznej wyspie, aż zwierzę ruszy na żer.   Pierwsze miejsce w kategorii “portret rodzinny” otrzymał Tom Vierus z Fidżi. Na zdjęciu widzimy dwa młode makaki krabożerne, które wtulone są w objęcia matki.    Zwycięzcą w kategorii zdjęć czarno-białych jest Vince Burton z Wielkiej Brytanii. Sfotografował bardzo rzadkiego lisa polarnego, który przedziera się przez śnieżną zawieruchę.    Pierwsze miejsce w kategorii “zwierzęta w swoim środowisku” otrzymał Thomas Vijayan, fotograf pochodzący z Kanady. Zdjęcie przedstawia dorosłego orangutana, który w majestatycznej pozie stoi w płytkiej rzece i patrzy wprost w obiektyw aparatu.    Zdjęcie przedstawia 3-miesięczną samicę orangutana, która przygotowywana jest do operacji. Młodej podawane jest znieczulenie, a niedługo później przeszła zabieg, który miał zrekonstruować uszkodzoną kość ramienia. Autorem fotografii jest Alain Schroeder z Belgii.    W tej kategorii pierwsze miejsce zdobył Sam Wilson z Australii. W trakcie swojej podróży po Nowej Zelandii udało mu się uchwycić ten zapierający dech w piersiach widok jednego z wielu pięknych miejsc Wyspy Południowej.    Autorem zdjęcia jest Matthijs Noome ze Stanów Zjednoczonych. Fotograf przez długi czas czekał na moment, w którym uda mu się uchwycić humbaka na tle Nowego Jorku. Zwierzę wynagrodziło cierpliwość Amerykanina. Na fotografii jego płetwa ogonowa żegna się z człowiekiem i wraca do oceanu.    Na zdjęciu fotografa Gautama Kamata Bambolkara widzimy wejście do opuszczonego domu w mieście Goa. Budynek wygląda tak, jakby po opuszczeniu go przez człowieka, matka natura postanowiła wziąć go w opiekę.    Zwyciężczynią kategorii jest Sabrina Inderbitzi ze Szwjcarii. Autorka musiała wczołgać się do lodowej jaskini na całkowicie zamarzniętym jeziorze Bajkał. Po zrobieniu zdjęcia stwierdziła, że nie podobał jej się samochód i ludzie, którzy znaleźli się w kadrze, ale później uznała, że właściwie nie wygląda to źle. To samo stwierdziło później jury przyznając jej pierwsze miejsce.    Pierwsze miejsce w tej kategorii otrzymał Włoch Federico Testi. Na zdjęciu widzimy San Quirico d'Orcia w Toskanii. Chociaż ten region słynie z pięknej feerii barw, czarno-białe zdjęcie stworzyło niezwykły obraz, który otrzymał iście bergmanowskie oblicze.    Autorem zdjęcia jest Chin Leong Teo z Singapuru. Na zdjęciu widać trzy wścieklice zwyczajne, które pomagają sobie wzajemnie przejść z jednego kamienia na drugi, tworząc “mrówczy most”.   Pierwsze miejsce przyznano fotografowi Shayne Kaye z Kanady. Zdjęcie przedstawia rzekotkę królewską, która w słoneczny dzień wygrzewała się na pyłkowinie.  "
Odnaleziono brakujące fragmenty posągów Afrodyty i Dionizosa,https://www.national-geographic.pl/artykul/odnaleziono-brakujace-fragmenty-posagow-afrodyty-i-dionizosa-w-starozytnym-miescie-aizanoi,Unknown,"['Odkrycia', 'Historia']","Najnowsze odkrycie jest swoistym dopełnieniem poprzednich wykopalisk. W trakcie poprzednich prac znaleziono wyrzeźbione ciała bez głów. Gokhan Coskun, archeolog z Kütahya Dumlupınar University i koordynator prac przyznaje, że posągi są bardzo istotnym z punktu widzenia światowej kultury odkryciem - To dla nas bardzo ważne znalezisko, ponieważ, pokazuje, że politeistyczna kultura starożytnej Grecji istniała bardzo długi czas i nie straciła na ważności w epoce rzymskiej. Dodatkowo rzeźby mogą sugerować, że w tym regionie działał warsztat rzeźbiarski. - Badacze odnaleźli fragmenty statuy bóstw w dawnym korycie rzeki, która płynęła przez starożytne miasto. Obydwie głowy wykonane są z wapienia. Afrodyty ma ok. 48 cm. wysokości, a Dionizosa ok. 43 cm. Naukowcy nie wiedzą jednak, jak to się stało, że głowy zostały oddzielone od reszty ciała. Według mitologii greckiej Afrodytą była boginią miłości, piękna, płodności i pożądania. Dionizos zaś był bogiem wina, płodności i dzikiej natury. Jego ojcem miał być Zeus. Ich rzymskimi odpowiednikami są Wenus i Liber. Według starożytnych podań bogowie byli kochankam. Być może właśnie dlatego ich posągi były zakopane razem.  Afrodyta, czyli Wenus była szczególnie ważna dla starożytnych Rzymian. Symbolizowała ona „imperialną potęgę Rzymu. Jej pierwsze świątynie powstały w drugim stuleciu przed naszą erą. Bogini miała przynosić szczęście w bitwach żołnierzom, którzy mieli zanosić do niej swoje modły.  Warto zaznaczyć, że to nie jedyne rzeźby bogów, które zostały odnalezione w ostatnim czasie w Aizanoi. W sierpniu wykopany został posąg Higiei, greckiej i rzymskiej bogini zdrowia. Jest mniej więcej wielkości człowieka. Co ciekawe figura również była pozbawiona głowy. Archeologowie przyznają jednak, że znajdują bardzo dużo monumentów, które są w podobnym stanie. Higeja została odkryta w miejscu starożytnego targu, który funkcjonował w mieście.   Aizanoi jest starożytnym miastem, które znajduje się na terenie dzisiejszej Turcji, w prowincji Kütahya, w dystrykcie Çavdarhisar (zachodnia część kraju). Ma bogatą historię osadnictwa, które datuje się nawet na trzecie tysiąclecie p.n.e. Jednak większość ruin miasta pochodzi z czasów Cesarstwa Rzymskiego. Aizanoi zostało odkryte przez europejskich podróżników w 1824 roku. Miasto słynie z jednej z najlepiej zachowanych świątyń Zeusa na świecie. Wybodowano ją najprawdopodobniej ok. 125 r. p.n.e. Znajduje się w centrum Aizanoi. "
Dlaczego psy i koty biegają jak szalone? Naukowcy znaleźli odpowiedź,https://www.national-geographic.pl/artykul/dlaczego-psy-i-koty-biegaja-jak-szalone-bez-celu-1,Unknown,['Ludzie'],"W ponad połowie polskich domów i mieszkań (52 proc.) mieszka przynajmniej jedno zwierzę domowe. Jak wynika z sondażu Kantar Public 42% z nich to psy, a 26% koty. Jesteśmy na zwierzęta otwarci, lubimy ich towarzystwo i coraz lepiej poznajemy ich naturę. Dlaczego więc psy i koty biegają nagle jak szalone? Odpowiadają za to tzw. FRAP-y (z ang. frenetic random activity periods), czyli okresy frenetycznej aktywności losowej.   FRAP-y to spontaniczne wybuchy energii występujące u psów i kotów, podczas których szybko biegają, zazwyczaj w kółko. Takie okresy trwają z reguły nie dłużej niż kilka minut, po których zwierzęta padają jak szalone.   – Po prostu dobrze się bawią – tłumaczy José Arce, prezes Amerykańskiego Stowarzyszenia Lekarzy Weterynarii, dodając, że takie wybuchy energii są naturalne i występują u wielu gatunków zwierząt – i dzikich, i udomowionych. FRAP-y mogą wydawać się przypadkowe, ale choćby w przypadku psów można mówić o przynajmniej kilku czynnikach wyzwalających takie zachowania. Choćby wtedy, gdy właściciel wypuszcza małego psa z klatki, a szczeniak zaczyna szaleć, by dać upust energii, którą gromadził w ciągu całego dnia. Podobnie, gdy właściciel wraca do domu po pracy, pies po wielogodzinnej drzemce może zacząć biegać w kółko, aby wyzwolić nagromadzone siły.  Koty zrywają się zazwyczaj o świcie i o zmierzchu. fot. Renan Gicquel/Getty Images W przypadku kotów obserwuje się inne czynniki wyzwalające. Podczas gdy szczenięta dostają szału przez cały dzień, u kotów przypływ energii pojawia się o zmierzchu i świcie. Mają one również tendencję do doświadczania FRAP-ów po pielęgnacji i skorzystaniu z kuwety. Kiedy koty dostają „szału”, zdarza im się biegać, ale przez krótszy czas niż psy. Z kolei u psów można zaobserwować, że im bardziej bardziej atletycznej budowy rasa, tym częściej zwierzęta dają upust swojej energii w domu. Dzikie zwierzęta, takie jak króliki, fretki, czy nawet słonie, również mają tendencję do rozładowywania energii w podobny sposób. U królików takie zachowanie uważa się za wyraz ekscytacji, która przejawia się poprzez bieganie, kręcenie się wokół własnej osi lub skakanie w miejscu. Chociaż okresy frenetycznej aktywności losowej są zachowaniem uznawanym za normalne, niektórzy właściciele zwierząt domowych błędnie interpretują taką szaleńczą energię i martwią się, że pies może być zestresowany lub chory. Często również odczytują wyskoki energii jako za zaburzenia obsesyjno-kompulsywne. Tymczasem, na tego typu zaburzenia wskazuje nie tylko ganianie za własnym ogonem, ale również inne zachowania: Ważne jest jednak, by ostateczną diagnozę postawił lekarz weterynarz lub zwierzęcy behawiorysta. Jeśli zachowanie pupila budzi wątpliwości, warto nagrać niepokojące objawy i pokazać je specjaliście."
"W Wietnamie otworzono pierwszą linię metra, a który kraj wyprzedził resztę świata?",https://www.national-geographic.pl/artykul/w-wietnamie-otworzono-pierwsza-linie-metra-a-ktory-kraj-wyprzedzil-reszte-swiata-211108115531,Unknown,['Nauka'],"Wielu mieszkańców Nowego Jorku, Londynu czy nawet Warszawy nie wyobraża sobie dojazdów do pracy bez metra. Trudno im się dziwić, w końcu w godzinach szczytu podziemna kolejka kursuje dosłownie co chwilę. Co więcej, przejazdy są szybsze, bo w porównaniu na przykład do autobusów metro nie stoi w korkach. Na otwarcie pierwszej linii metra w Wietnamie mieszkańcy Hanoi czekali wiele lat. Zakończenie prac budowlanych było kilkukrotnie przekładane, w ostatnich latach, chociażby z powodu wzrostu cen. Mierząca w sumie 13 kilometrów pierwsza linia (Cát Linh line) została oficjalnie otwarta na początku listopada. Władze miasta mają nadzieję, że inwestycja okaże się pomocna w poprawie coraz gorszego stanu powietrza w stolicy Wietnamu. Inna sprawa to hałas i bezpieczeństwo na ulicach Hanoi. Jednym z najpopularniejszych środków transportu w metropolii są motorowery. Szacuje się, że w 2020 r. na 9 milionów mieszkańców przypadało aż 5,7 miliona jednośladów.  Obecnie trwają prace nad udową kolejnej linii – Văn Miếu. Jej otwarcie zaplanowano na 2023 r. System metra w Hanoi ma obejmować odcinki naziemne i podziemne. Docelowo całość ma składać się z 8 linii i o łącznej długości 318 kilometrów. Dziennie z kolejek ma korzystać 200 tys. pasażerów. Jako pierwsi z systemu podziemnych kolei skorzystali w 1863 r. mieszkańcy Londynu. W dniu otwarcia metrem przejechało się ponad 30 tys. pasażerów. Wydarzenie to odbiło się głośnym echem w mediach. Dziennikarze „The Times” pisali o „wielkim triumfie inżynieryjnym”. Obecnie z londyńskiego metra korzysta 1,17 miliarda pasażerów rocznie. Niektóre stacje, tak jak Paddington (najstarsza) czy Baker Strett (z największą liczbą peronów) są dziś uważane za jedne z obowiązkowych atrakcji podczas zwiedzania Londynu. Charakterystyczne logo London Underground jest dziś uważane za jeden z symboli miasta, oczywiście zaraz za Big Benem i czerwonymi budkami telefonicznymi.  Liczby znad Tamizy imponują, ale nie są rekordowe. Otworzone w 1904 metro w Nowym Jorku jest o wiele większe. Nowojorczycy jako jedni z nielicznych na świecie mogą korzystać z metra przez całą dobę. Miejscowa sieć składa się z rekordowej liczby stacji – 472 – oraz linii – 27. Ich łączna długość to 394 kilometry. Co ciekawe, choć metro w Szanghaju ma „tylko” 413 stacji, to wszystkie trasy liczą w sumie 673 km. Jest to najdłuższy system metra na świecie. Skoro mowa o metrze na świecie, nie można pominąć Moskwy. Stacje w stolicy Rosji są znane z wyjątkowego, pełnego przepychu wystroju. Nie bez powodu nazywa się je „pałacami”. "
"Archeolodzy w Jordanii odnaleźli kompleks rytualny sprzed 9000 lat. To najstarsza konstrukcja skalna, jaką wybudował człowiek",https://www.national-geographic.pl/artykul/niezwykle-odkrycie-archeologow-w-jordanii-odnalezli-kompleks-rytualny-sprzed-9000-lat-to-najstarsza-konstrukcja-skalna-jaka-wybudowal-czlowiek-220224021120,Unknown,"['Odkrycia', 'Historia']","Grupa archeologów z Jordanii i Francji prowadziła wykopaliska na północnym-wschodzie Jordanii, nieopodal miasta Al-Dżafr. W zeszłym roku udało im się odnaleźć szereg rozległych, skalnych konstrukcji. Po miesiącach badań okazało się, że jest to wyjątkowy kompleks rytualny, który pochodzi sprzed 9000 lat. Naukowcy twierdzą, że były to tak zwane „pustynne latawce”. Wewnątrz ogromnej konstrukcji archeolodzy odnaleźli kamienne figurki, palenisko, ołtarz oraz pułapki myśliwskie. Struktura rytualnego kompleksu wykonana jest z długich, kamiennych murów, które przypominają zagrodę. Badacze twierdzą, że były to tak zwane „pustynne latawce”, które w starożytnych czasach były wykorzystywane przez myśliwych, którzy żyli na Bliskim Wschodzie. W okresie neolitu pełniły funkcję ogromnych pułapek, w które łapano zwierzęta kopytne, głównie gazele. Archeog Wael Abu-Azziza podkreślał, że ich najnowsze znalezisko jest wyjątkowe. – Nasze odkrycie jest niezwykle głównie ze względu na jego stan. Ma ok. 9000 lat i elementy są prawie nienaruszone – mówił uczony.  Naukowcy przyznają, że jeszcze nigdy nie udało im się odnaleźć tak dobrze zachowanych artefaktów, które mówiłyby tak wiele o łowieckim życiu ludzi, którzy żyli w okresie neolitu. Archeolodzy znaleźli tam również dwie stele, które mają kształt niezidentyfikowanych postaci. Obydwie miały nieco ponad metr wysokości. Badacze znaleźli tam również krzemienie, figurki zwierząt oraz blisko 150 skamieniałości stworzeń morskich. Autorzy odkrycia napisali w oświadczeniu, że tego rodzaju konstrukcje pokazują, iż 9000 lat temu ludzie opracowywali niezwykle skuteczne i pomysłowe rozwiązania, aby zwiększyć produktywność polowań. Naukowcy podkreślają, że ich projekt badawczy ma na celu zdobycie nowych informacji o pierwszych społecznościach ludów koczowniczych, które żyły na terenie Jordanii. Uczeni, którzy byli zaangażowani w badania sugerują, że symbolika duchowa miała prawdopodobnie pomóc myśliwym w ich łowach. Starożytni bogowie mieli czuwać nad nimi w trakcie polowań, a dzięki ich łasce zwierzęta miały częściej wpadać w pułapki. W okolicy „pustynnych latawców” odnaleziono również ślady po obozowiskach, w których najprawdopodobniej koczowali łowcy w trakcie okresu polowań. Wykopano tam też setki kości gazel. Podobne konstrukcje, pełniące rodzaj pułapek i miejsc rytualnych odnajdowano w przeszłości w Arabii Saudyjskiej, Syrii, Izraelu, Turcji oraz Kazachstanie. W oświadczeniu czytamy, że konstruktorzy tego rodzaju pułapek byli społeczeństwem niezwykle wyspecjalizowanych myśliwych. „Pustynne latawce” były centrum ich życia kulturalno-gospodarczego."
Powstało niesamowite zdjęcie – delfiny z anakondą w pyskach. O co chodzi?,https://www.national-geographic.pl/artykul/powstalo-niesamowite-zdjecie-delfiny-z-anakonda-w-pyskach-o-co-chodzi-220504125825,Unknown,['Przyroda'],"Delfiny to ssaki, które kojarzą nam się z otwartymi wodami mórz i oceanów. Jednak niektóre z nich żyją również w rzekach. Największym słodkowodnym delfinem jest inia amazońska (Inia geoffrensis), ssak występujący w wodach Amazonki i Orinoko oraz w ich rozlewiskach. Może mieć ponad dwa metry długości i ważyć ponad sto kilogramów. Inia amazońska ma trzy podgatunki. Jeden z nich – Inia geoffrensis boliviensis – został właśnie zaobserwowany w Boliwii w bardzo nietypowej sytuacji. W lecie zeszłego roku brazylijscy i boliwijscy zoolodzy śledzili delfiny żyjące w rzece Tijamuchi. Delfiny rzeczne są dość trudne do obserwowania. Rzeki bywają muliste i trudne do nawigowania, a ssaki często chowają głowy na długo pod wodą. Dlatego każda okazja badania tych zwierząt w ich naturalnym środowisku jest skrzętnie wykorzystywana. Tym razem okoliczności okazały się wyjątkowo niespotykane. W sierpniu 2021 r. naukowcy spostrzegli grupę delfinów, które pozostały na powierzchni dłużej niż zazwyczaj. Gdy bliżej im się przyjrzeli, zauważyli, że zwierzęta trzymały w pyskach dużego węża. – Po dokładnym przejrzeniu zrobionych zdjęć spostrzegliśmy, że delfiny chwyciły węża, i że jest ich przynajmniej sześć – napisali naukowcy w pracy dokumentującej niezwykłe zdarzenie. Została ona opublikowana w czasopiśmie naukowym „Ecology”. – Stało się dla nas jasne, że raczej się z nim bawiły, niż starały się go zjeść – dodali badacze. Delfiny (i bardziej ogólnie walenie) znane są z tego, że często angażują się w zabawy. To społeczne zachowania, podczas których zwierzęta wchodzą ze sobą w interakcje, korzystają z różnych przedmiotów albo ćwiczą umiejętności lokomocyjne. W przypadku delfinów z rzeki Tijamuchi, obserwowanych przez siedem minut, badacze zauważyli, że zwierzęta trzymające anakondę poruszały się niekiedy w zsynchronizowany sposób. Generalnie jednak pozostawały w tym samym punkcie rzeki. Naukowcy postawili kilka hipotez wyjaśniających, do czego służyła delfinom dwumetrowa anakonda boliwijska. Pierwsza teoria mówi, że zwierzęta uczyły w ten sposób jedne drugie postępowania z wężami lub polowania na nie. Druga, że próbowały węża zjeść. Wreszcie trzecia, że się właśnie bawiły. Anakonda boliwijska (Eunectes beniensis) to gatunek węża zaliczany do dusicieli. Występuje w prawie całej Boliwii w mokradłach i na bagnach. Poluje za dnia na ssaki, gady oraz małe ptaki. Może osiągać nawet 3 m długości. Zabawa delfinów mogła mieć podtekst seksualny. – Później mogliśmy stwierdzić, że dorosłe samce w czasie zabaw z anakondą były podniecone seksualnie – napisali badacze w swojej pracy. – W okolicy były też młode delfiny i wygląda na to, że starsze się przed nimi popisywały – dodają. Co się stało z anakondą? Najprawdopodobniej wpadnięcie w pyski grupy rozbawionych delfinów nie skończyło się dla niej najlepiej. Naukowcy zwrócili uwagę, że już w trakcie zabawy się nie poruszała. Najprawdopodobniej wąż był już wtedy martwy. – Nie sądzę, żeby anakonda dobrze się bawiła – skomentował biolog Steffen Reichle, jeden z autorów pracy, w wywiadzie dla „New York Times”."
Mumia faraona sprzed 3 tys. lat została otwarta cyfrowo. Co pokazały skany?,https://www.national-geographic.pl/artykul/archeolodzy-cyfrowo-otworzyli-mumie-sprzed-ponad-3-tys-lat,Unknown,['Odkrycia'],"Nie wszystkie trumny są otwierane przez archeologów. I wcale nie chodzi o rzekome klątwy. W przypadku zmumifikowanych szczątek faraona Amenhotepa I naukowcy bali się otworzyć drewnianą trumnę, ponieważ była tak delikatna, że mogliby ją zniszczyć. Od 1881 r. pozostaje więc jedyną królewską mumią, która nie została zbadana – przynajmniej fizycznie. Dzięki najnowszym technologiom badacze z Egiptu otworzyli trumnę Amenhotepa I cyfrowo. Wykorzystanie trójwymiarowego skanowania i tomografii komputerowej pozwoliło im dosłownie rozpakować szczątki z warstw bandaży. W ten sposób dowiedzieli się więcej o życiu i śmierci faraona. Jakie tajemnice skrywała przez tysiąclecia mumia? – Poznaliśmy bezprecedensowe szczegóły – podkreśla dr Sahar Saleem profesor radiologii na Wydziale Medycyny Uniwersytetu w Kairze w komunikacie prasowym. Naukowcy ustalili, że w chwili śmierci Amenhotep I miał około 35 lat i mierzył 169 cm. Był obrzezany i miał zdrowe uzębienie. Miał wąski podbródek, mały nos i kręcone włosy. Badania nie wykazały żadnych ran, które mogłyby wskazywać na przyczynę śmierci faraona. Pochowano go z około 30 amuletami i złotym pasem. Mumia została złożona w charakterystycznej trumnie z drewnianą maską, przystrojonej girlandami z kwiatów.  Amenhotep I rządził Egiptem przez około 21 lat, między 1525 a 1504 r. p.n.e. Był drugim królem XVIII dynastii, a jego rządy ocenia się jako pokojowe. Jest znany między innymi z tego, że wybudował wiele świątyń. Po śmierci grobowiec monarchy był plądrowany przez złodziei. Wskazują na to, chociażby pośmiertne obrażenie na ciele. Według źródeł historycznych kapłani i balsamiści próbowali ukryć je jeszcze ponad 400 lat po pochówku. Autorzy badań początkowo przypuszczali, że duchowni otworzyli trumnę, aby wykorzystać amulety i przekazać je kolejnym faraonom, co wówczas było powszechną praktyką. Ustalono jednak, że tak się nie stało.  – Nasze badania dowodzą, że przynajmniej w przypadku Amenhotepa I kapłani opatrzyli rany zadane przez rabusiów, przywrócili mumię do pierwotnej świetności i zachowali biżuterię oraz amulety – dodaje dr Saleem."
Spadające gwiazdy – czym są i jak je obserwować? Ciekawostki o meteorach i meteorytach,https://www.national-geographic.pl/artykul/spadajace-gwiazdy-czym-sa-i-jak-je-obserwowac-ciekawostki-o-meteorach-i-meteorytach,Unknown,['Kosmos'],"W dawnych czasach ludzie uważali, że niebo to rodzaj kopuły otaczającej Ziemię. Gwiazdy miały być świecącymi punktami przymocowanymi do niej. Można więc było założyć, że niektóre z nich co jakiś czas odłączają się od nieboskłonu. Wówczas obserwowano tzw. spadające gwiazdy. Dziś wiemy, że gwiazdy to ogromne obiekty znajdujące się daleko od Ziemi. Każda z nich to kula rozżarzonego gazu, w której zachodzą reakcje termojądrowe. Żadna gwiazda nie może więc spaść na Ziemię. Naukowe wyjaśnienie fenomenu znajdziemy m.in. w wierszu Cypriana Kamila Norwida „Nad grobem Julii Capuletti w Weronie”: A ludzie mówią, i mówią uczenie,
Że to nie łzy są, ale że kamienie,
I że nikt na nie nie czeka! W rzeczywistości spadające gwiazdy to tzw. meteory, które najpierw były meteoroidami. Skomplikowane? Poniżej wyjaśniamy, o co chodzi. Meteoroidy to krążące po kosmosie kawałki skał o średnicy mniejszej niż 10 metrów. Większe skały nazywamy asteroidami lub planetoidami. Najczęściej meteoroidami są fragmenty asteroid krążących między Marsem a Jowiszem. Gdy dwie asteroidy zderzą się ze sobą, ich kawałki rozlatują się na wszystkie strony i mogą zawędrować w okolice Ziemi. Meteoroidy z Marsa i Księżyca są fragmentami odłupanymi od tych ciał niebieskich przez potężne uderzenie asteroidy.   Gdy meteoroid wpada w atmosferę ziemską, pędzi z tak ogromną prędkością, że otaczająca go warstwa zjonizowanej atmosfery zaczyna świecić. Mówimy wówczas o spadającej gwieździe. Fachowa nazwa to meteor albo bolid (jeśli obiekt na niebie jest bardzo jasny). Na tym etapie meteoroid może się rozpaść. Większość takich obiektów całkowicie spala się i paruje w atmosferze. Jeśli meteoroid dotrze do powierzchni Ziemi, nazywamy go meteorytem. Do obserwacji spadających gwiazd należy wybrać obszar, gdzie mamy najlepszą widoczność, a niebo nie jest zasłonięte drzewami czy budynkami. Najlepiej takie obserwacje prowadzić z miejsca oddalonego od sztucznych źródeł światła i w bezksiężycową, bezchmurną noc. Warto odwiedzić miejsca zwane parkami lub rezerwatami ciemnego nieba. Aby lepiej dostrzegać spadające gwiazdy, dobrze jest przyzwyczaić oczy do ciemności. Wówczas siatkówka oka staje się bardziej czuła na światło. Jeśli wcześniej przebywaliśmy w oświetlonym pomieszczeniu, pełna adaptacja do ciemności może potrwać kilkadziesiąt minut. Co roku do atmosfery Ziemi trafia co najmniej 40 tys. ton materii w postaci meteoroidów. Większość z nich to okruchy, które szybko spalają się w górnych warstwach atmosfery. Tylko większe odłamki docierają niżej i są lepiej widoczne. To właśnie spadające gwiazdy. Teoretycznie można je zobaczyć każdej nocy. Trzeba jednak mieć dużo szczęścia, bo takie zdarzenie trudno przewidzieć. Większą szansę na obserwację spadających gwiazd mamy wtedy, gdy na niebie pojawiają się roje meteorów. To krążące po wspólnej orbicie meteoroidy będące szczątkami komety lub asteroidy. Gdy orbita roju przecina się z orbitą Ziemi, na niebie może pojawić się wiele meteorów. Dni, podczas których takich zdarzeń jest najwięcej to maksimum roju meteorów. Z kolei noc, w czasie której pojawia się ich wyjątkowo dużo, to noc spadających gwiazd. 30 czerwca 1908 r. nad Syberią niedaleko jeziora Bajkał pojawił się świecący obiekt, który uderzył w ziemię. Efekty to gorący huragan, ogłuszający huk, wstrząsy ziemi. Ogromny obszar 2,2 tys. km kw. został pokryty 80 mln powalonych drzew. Zdarzenie to nazwano katastrofą tunguską. Zdaniem uczonych w atmosferę Ziemi wszedł wówczas kamienny meteoroid o wielkości kilkudziesięciu metrów. Rozgrzał się od tarcia o powietrze i eksplodował nad pustkowiem. W 2013 r. nad rosyjskim Czelabińskiem eksplodował meteoroid mający 17 metrów średnicy. Siła wybuchu była porównywalna z 30 bombami z Hiroszimy. Fala uderzeniowa uszkodziła 7,5 tys. budynków, rany odniosło ponad 1,2 tys. osób."
"Starożytna Macedonia - kultura, sztuka i wynalazki. Jak wyglądało życie w starożytnej Macedonii?",https://www.national-geographic.pl/artykul/starozytna-macedonia-kultura-sztuka-i-wynalazki-jak-wygladalo-zycie-w-starozytnej-macedonii,Artur Białek,['Historia'],"Mimo że mówimy tu o jednej z największych potęg politycznych i militarnych, starożytna Macedonia nigdy nie była uznawana za cześć Grecji. Przeciwnie, antyczni Grecy nazywali Macedończyków barbarzyńcami, odcinając się od łączącego ich pokrewieństwa. Macedonia i Macedończyk - te dwie nazwy współcześnie wzbudzają niemałe emocje, wynikające z ciągnącego się od dawna sporu grecko-macedońskiego, dotyczącego prawa do nazywania się potomkami antycznego ludu. Abstrahując od zawiłych i w wielu aspektach kontrowersyjnych meandrów współczesnej historii, skupmy się na dziejach starożytnych, kiedy Macedonia z marginalizowanego ""plemienia barbarzyńców"" wyrosła na największą potęgę antycznego świata. Współcześni mieszkańcy Macedonii Północnej roszczą sobie prawo do nazywania się spadkobiercami historycznych Macedończyków (co zresztą jest przyczyną nieustających sporów z Grecją, które toczą się na płaszczyźnie etnicznej i kulturowej). Należy jednak wyraźnie podkreślić, że w ujęciu etnicznym, kulturowym i historycznym, są to dwa różne ludy. Przemawia za tym fakt, że regionie macedońskim nie zachowała się ciągłość osadnicza i kulturowa.  Mimo że ludność Macedonii Północnej przejęła swoją nazwę od historycznego ludu, to trzeba zaznaczyć, że są oni potomkami południowowschodnich migrantów, którzy zaczęli się tam osiedlać w VI i VII wieku n.e. W następstwie migracji, starożytni Macedończycy, pierwotne plemiona bułgarskie i przedstawiciele innych grup etnicznych zaczęli mieszać się ze Słowianami. W IX wieku, większość terenów współczesnej Macedonii znajdowała się pod panowaniem Cesarstwa Bułgarskiego. W 1371 roku, obszar ten podlegał podbojom Imperium Osmańskiego. Oznacza to, że przodkami dzisiejszych Macedończyków są w większości Bułgarzy. Kim zatem byli starożytni Macedończycy? Ich pochodzenie etniczne do dziś stanowi niemałą zagadkę. Wiadomo, że byli blisko spokrewnieni ze starożytnymi Grekami, jednak ze względu na panującą w Macedonii obyczajowość i ustrój, ci uważali ich za barbarzyńców. W rezultacie, Grecy odcinali się od Macedończyków, nie tylko kulturowo, ale i etnicznie.  Obecnie w środowisku naukowym dominuje opinia, że Macedończycy byli północnym plemieniem greckim. Ich bliskie kontakty z Ilirami i Trakami miały zadecydować o znacznych różnicach kulturowych, oddzielających ich od Greków. Współczesny poziom wiedzy nie pozwala jednoznacznie stwierdzić, że Macedończycy faktycznie byli Grekami, jednak wielu ekspertów uważa, że tak właśnie było. Tę tezę zdają się potwierdzać ścisłe związki językowe. Oba to języki indoeuropejskie, które tworzą oddzielną rodzinę. Starożytni Macedończycy odrzucali demokrację ateńską. W kraju panował ustrój militarnej monarchii, a cała władza spoczywała w rękach arystokracji. Początkowo, królowi macedońskiemu podlegała Dolna Macedonia. Niewielkie państwa składające się na Górną Macedonię jedynie uznawały jego zwierzchność. Starożytna Macedonia to nie tylko wielcy królowie, którzy zdołali podporządkować sobie większą część antycznego świata. To także zwykli ludzie, którzy pozostawali poza zasięgiem działania przywilejów nadawanych arystokracji. Macedończycy byli ludem typowo rolniczym, żyjącym z plonów rodzonych przez ich ziemię. Mimo że wraz z rozrostem Imperium Macedońskiego zaczęły powstawać wielkie miasta, życie zwykłych mieszkańców koncentrowało się głównie wokół terenów wiejskich. Ziemia w państwie nie należała jednak do chłopów, a do króla, który był dowódcą armii, najwyższym sędzią i kapłanem. Lud niezaliczany do warstwy arystokratycznej był więc zobowiązany do uiszczania świadczeń na rzecz swojego władcy. Ziemia została nadana chłopom dopiero w czasie panowania Archelaosa, pod koniec V wieku p.n.e. Wtedy też stolicą państwa stała się Pella.  Ze względu na imperialistyczną politykę Macedonii, największą uwagę przywiązywano do doskonalenia sztuki wojennej. Gdy do władzy doszedł Filip II, armia macedońska stała się wzorem dla innych państw antycznego świata.  Macedończycy wzorowali się na armii greckiej, jednak reformy Filipa II znacząco podniosły jej zdolność bojową. Macedoński król wprowadził formację pieszych towarzyszy, która była uzbrojona w lekki pancerz, niewielką tarczę i wydłużoną włócznię. Pod tym względem, macedońskie zastępy przypominały greckie oddziały najemne, jednak ich ustawienie było zupełnie inne. Filip II opracował tzw. falangę macedońską. Formacja ta była głęboka na 16 szeregów, z czego 5 pierwszych trzymało włócznie poziomo, co w praktyce uniemożliwiało przypuszczenie frontalnego natarcia. Pozostałe trzymały oręż w pionie, odbijając nadlatujące strzały.  Nie można jednak sprowadzać osiągnięć Macedończyków wyłącznie do rzemiosła wojennego, bowiem Filip II udoskonalił także rolnictwo. Innowacja, którą należy przypisać Macedończykom, to system irygacji oraz budowa grobli, których miały za zadanie chronić pola uprawne przed zalaniem. Sztuka starożytnej Macedonii pozostaje w cieniu greckich dokonań na tej płaszczyźnie. Niesłusznie, bo wykopaliska archeologiczne w Ajgaj (pierwsza stolica starożytnej Macedonii) udowodniły, że już w najdawniejszych czasach Macedończycy potrafili budować monumentalne, ociekające przepychem budynki. Odkryte tam ruiny pałacu, zdobionego ornamentami stiukowymi i kolorowymi mozaikami, pozwalają przypuszczać, że był to jeden z największych i najwspanialszych obiektów architektonicznych w antycznej Grecji. W antyku, starożytna Grecja podkreślała swoją odrębność od rzekomo barbarzyńskiej Macedonii. Mimo początkowych koneksji z Ilirami i Trakami, to właśnie Hellada wywarła najsilniejszy wpływ na macedońską kulturę i sztukę. Uwidaczniało się to nie tylko w architekturze, ale także w religii - Macedończycy oddawali cześć bogom olimpijskim. Wpływ tracki nie został jednak zatarty, a jego obecność zadecydowała o pewnej oryginalności kultury macedońskiej. Gdy Aleksander Wielki utworzył Imperium Macedońskie, obyczaje hellenistyczne zaczęły szerzyć się na terenach podbitych. Wypada jednak podkreślić, że wpływy dziedzictwa zdobytych ziem zaczęły wyraźnie odznaczać się w całej macedońskiej kulturze. Przed nastaniem rządów Filipa II, Macedonia znajdowała się na marginesie Grecji. Dopiero gdy na tronie zasiadł wielki reformator z dynastii Argeadów, królestwo zamieszkiwane przez Dorów zdominowało niemal cały świat grecki. Niemal, bo Macedonii nie udało się uzyskać przewagi nad Spartą. W czasie panowania Aleksandra Wielkiego - jednego z najpotężniejszych zdobywców w dziejach - Macedonia stała się najpotężniejszym państwem świata. Starożytna Macedonia pozostawała w konflikcie z innymi państwami-miastami greckimi. Wynikało to z odmiennego ustroju politycznego - w przeciwieństwie do większości polis, panowała tam monarchia. Gdy Kassander - syn Antypatra - przejął władzę w wyniku przewrotu zbrojnego, rozkazał zamordować wdowę po Aleksandrze Wielkim i jej syna. Macedończycy praktykowali wielożeństwo. Zgodnie z tym zwyczajem, Aleksander Wielki miał trzy żony. Niektóre źródła wskazują jednak, że najsłynniejszy władca Macedonii mógł być mężczyzną homo- lub biseksualnym.  W czasach panowania rzymskiego, Macedonia została wcielona do granic Wschodniego Cesarstwa Rzymskiego. W VI wieku zaczęli osiedlać się tam Słowianie. Aleksander Wielki był pierwszym władcą w greckim świecie, który umieścił na monetach swoją podobiznę. Wcześniej, wybijano na nich podobizny bóstw. "
"Toalety muszą się zmienić, by pasować do nowych czasów. Jakie będą w przyszłości?",https://www.national-geographic.pl/artykul/toalety-musza-sie-zmienic-by-pasowac-do-nowych-czasow-jakie-beda-w-przyszlosci,Zuzanna Kisielewska,['Ludzie'],"W ceramicznej toalecie, na której codziennie zasiadamy, tkwi wiele sprzeczności. Z jednej strony jest to urządzenie, które zmniejszając ilość chorób pomogło znacznie wydłużyć ludzkie życie. Z drugiej strony toaleta, jaką dziś znamy, jest w użyciu od XIX w. i nie nadąża za błyskawicznie postępującymi współcześnie zmianami. Miasta rozrastają się obecnie szybciej niż sanitarna infrastruktura. A ta jest nie tylko kosztowna, ale i zależna od coraz trudniej dostępnej wody. Co więcej, nie wszędzie się sprawdza. Wciąż tylko 3,4 mld ludzi (czyli mniej niż połowa globalnej populacji) ma dostęp do bezpiecznych systemów sanitarnych. W 2015 r. w odpowiedzi na to, że około jedna trzecia ludności świata wciąż żyje w niebezpiecznych dla swojego zdrowia i życia warunkach sanitarnych światowe rządy zobowiązały się, że do 2030 r. dostęp do odpowiednio funkcjonujących toalet będzie powszechny na całym świecie. Ma to wielowymiarowy sens. Każdy dolar zainwestowany w dostępność odpowiednich warunków sanitarnych oznacza (dzięki zmniejszeniu kosztów opieki zdrowotnej i zdrowszej a przez to bardziej produktywnej sile roboczej) średni zwrot wysokości 5,5 dolara. Można się jednak spodziewać, że nawet jeśli kiedyś uda się wszystkim na świecie umożliwić dostęp do toalet, to w małym stopniu będą one przypominały te, które znamy ze swoich domów. Ze względu na wyzwania, jakie stawia przed nami katastrofa klimatyczna, przyrost demograficzny, a także pędząca gospodarka także nasze sanitariaty będą musiały przejść transformację. Jak zatem będzie wyglądała toaleta przyszłości i jakim wyzwaniom musi sprostać? Zmniejszenie zużycia wody to jeden z głównych celów inżynierów pracujących nad usprawnieniem funkcjonowania sanitariatów. Nie bez przyczyny. „Używając alternatywnych toalet można by zaoszczędzić 15 tys. litrów wody na osobę rocznie. W przypadku czteroosobowej rodziny daje to 60 tys. litrów” – pisze Chelsea Wald w książce „Pipe Dreams”: The Urgent Global Quest to Transform the Toilet”. W konstruowaniu obywających się bez wody i kanalizacji toalet od lat wspierają inżynierów Bill i Melinda Gates. Wśród nagrodzonych przez nich grantami projektów znalazł się m.in. system zamieniający ekskrementy w surowiec przypominający węgiel drzewny, a także sanitariat spłukiwany uryną. Zaawansowana technika nie jest jednak niezbędnym warunkiem oszczędzania wody. Dowodem na to są proste toalety kompostujące, które nie tylko pozwalają oszczędzać wodę, ale też generować nawóz. „Gdybyśmy mogli odzyskać ze ścieków wszystkie składniki odżywcze, to według jednego z szacunków, moglibyśmy zrekompensować około 13 proc. światowego zapotrzebowania na składniki nawozu, przy przychodach wysokości prawie 14 mld dolarów” – pisze w swojej książce Wald. I wskazuje, że w ciągu roku przeciętny Amerykanin pozbywa się w toaletach ilości ekskrementów, która pozwoliłaby nawieźć 50-metrowy ogródek. Oprócz kup i moczu (oraz znajdującego się w nim azotu), do zrobienia kompostu potrzebne są mikroby. Przy każdym użyciu kompostującej toalety powinno się to, co w niej zostawiamy, zasypać bogatym w węgiel materiałem roślinnym, który usprawnia proces rozkładu. Badania wykazują, że pozostałości po prawidłowo funkcjonującej toalecie kompostującej zawierają znikome ilości patogenów. Suche, czyli nie używające wody toalety mogą przyjmować bardzo różne formy. Arborloo to ruchoma toaleta, w której ekskrementy zbiera się w płytkim rowie. Gdy ten się zapełni, toaletę przenosi się w inne miejsce, a w wypełnionym nawozem rowie sadzi się drzewo. W miejscach, gdzie kopanie rowów, a tym bardziej tworzenie systemów kanalizacyjnych jest niemożliwe – np. w haitańskich czy kenijskich slumsach – można załatwić się do plastikowej torebki. Potem się ją wyrzuca. Również i te „latające toalety” doczekały się dziś ulepszeń. Organizacja PeePoo dostarcza potrzebującym specjalne zamykane i higieniczne torebki. Panujące w nich warunki chemiczne pozwalają w ciągu kilku dni zabić znajdujące się w odchodach drobnoustroje. Torebki wraz z zawartością są następnie odbierane i kompostowane. W wykluczaniu wody z toalet pomagają też nowoczesne technologie. Urządzenia próżniowe wsysają zawartość toalet bez lub przy użyciu minimalnej ilości wody. Zawartość muszli przechodzi najpierw przez pompę próżniową, skąd wpompowywana jest do zbiornika. Nasze odchody są jedynym surowcem, którego zasoby zwiększają się wraz z rosnącą populacją. Zamiast robić z tego pożytek, spuszczamy je do ścieków. Ignorujemy fakt, że można by z nich pozyskać całkiem spore ilości energii. Instytut Wody, Środowiska i Zdrowia ONZ próbuje ten trend odwrócić. Promuje pomysł, aby do globalnego bilansu energetycznego włączyć energię pochodzącą z ludzkich odchodów. Eksperci ONZ oceniają, że około 1 mld ludzi na świecie robi kupę pod gołym niebem. Gdyby poddać te odchody odpowiedniemu rozkładowi, można by uzyskać konkurencyjne dla węgla paliwo. Dałoby ono energię wartą ok. 350 mln dolarów rocznie i umożliwiającą oświetlenie 10–18 mln domów. Biogaz wytworzony z całości ludzkich odchodów miałby zaś według ekspertów wartość 9,5 mld dol. rocznie i zapewniłby zieloną energię do oświetlenia 138 mln domów. Nic więc dziwnego, że zainspirowani tymi liczbami inżynierowie podejmują wyzwanie stworzenia generującej energię toalety. Pochodzący z Korei Południowej profesor inżynierii miejskiej i środowiskowej Cho Jae-weon skonstruował toaletę o nazwie BeeVi. Podłączył ją do laboratorium przerabiającego ekskrementy na biogaz i nawóz. Koreański profesor przekonuje, że z 500 gramów odchodów jest w stanie uzyskać 50 litrów metanu. Gaz ten może zaś generować 0,5 kWh energii elektrycznej lub posłużyć do jazdy samochodem elektrycznym przez około 1,2 km. System pozwalający zamieniać odchody w biogaz stworzyła również firma Loowatt. Został on przetestowany na brytyjskich barkach mieszkalnych, a nawet wdrożony w publicznej toalecie w Antananarywie – stolicy Madagaskaru. W urządzeniach Loowatt odchody zamiast spływać do ścieków przechowywane są w biodegradowalnej folii. Następnie trafiają do komory fermentacyjnej, w której powstaje biogaz. W ten sposób w ciągu jednego dnia powstaje ilość gazu wystarczająca na ogrzanie wody na 20 gorących pryszniców albo na naładowanie 1 tys. telefonów. O tym, że tego, co zostawiamy w toaletach, nie należy lekceważyć, wiedzą nie tylko naukowcy, ale i światowi przywódcy. Kiedy stojący na czele Korei Północnej Kim Dzong Un spotkał się w 2018 r. w Singapurze z prezydentem USA Donaldem Trumpem, wziął ze sobą swoją toaletę. Powód? Nie chciał, aby ktoś niepożądany dotarł do szczegółów na temat jego stanu zdrowia. Nasze odchody są bowiem nieocenionym źródłem informacji na jego temat. Dlatego systemy sanitarne modyfikuje się również pod kątem ich pozyskiwania. Pomysł na to, żeby za pośrednictwem toalety komunikować się z lekarzem, narodził się pod koniec XX w. w Japonii. Inteligentne toalety TOTO były jednak za drogie i nigdy nie weszły na rynek. Obecnie szuka się tańszych rozwiązań. Za jednym z nich stoi zespół z Uniwersytetu Kalifornijskiego pod kierownictwem inżyniera Vikrama Kashyapa. W czasie swojej choroby Kashyap przekonał się, że amerykański system zdrowia nie dba o obywateli proaktywnie. Stwierdził więc, że monitorowaniem swojego zdrowia powinien zająć się sam. Z myślą nie tylko o sobie, ale i o rosnącej populacji seniorów i przeciążonych szpitalach skonstruował więc urządzenie, które ma to umożliwiać. Pierwszym osiągnięciem założonego przez niego przedsiębiorstwa Toi Labs było zminiaturyzowanie testów diagnostycznych stolca i moczu. Następnie zamontowano je w nakładanym na toaletę urządzeniu o nazwie TrueLoo. Wykorzystuje ono technologię czujników do analizy ludzkich odchodów. Wykonuje pomiary, opierając się na optyce. Analizuje odchody pod kątem potencjalnych chorób. W ten sposób pomaga seniorom w monitorowaniu zaburzeń układu moczowego i trawiennego. Nad narzędziem zbierającym informacje o naszym zdrowiu na podstawie tego, co wydalamy, pracują również naukowcy z Uniwersytetu Stanforda. Ma ono wykrywać takie schorzenia jak zapalenie pęcherza, a nawet rak jelita grubego. Podobnie jak TrueLoo, ma wykorzystywać czujniki medyczne. Użytkownicy mają być jednak dodatkowo identyfikowani po tzw. odcisku analnym (z ang. analprint). Opisuje on unikatowe cechy ludzkiego odbytu. Awarie, niewydolność i koszt utrzymania systemów kanalizacyjnych to kolejne wyzwanie, przed którym stają dziś twórcy toalet przyszłości. W celu pompowania i napowietrzania ścieków używa się w nich olbrzymich ilości energii. Są też bardzo podatne na awarie wywoływane coraz częściej pojawiającymi się powodziami i suszami. W czasie tych pierwszych ścieki wzbierają. W przypadku niedoborów wody służby miejskie zmuszone są walczyć ze smrodem i korozją spowodowaną przez ściekowe gazy. Brak wody w kanalizacji grozi też poważnymi zatorami, takimi jak na przykład ten, który nastąpił w 2018 r. w południowoafrykańskim mieście Cape Town. Z powodu suszy mieszkańcy zmuszeni byli wówczas oszczędzać wodę. Udało im się zmniejszyć jej zużycie o połowę, ale zaowocowało to potężnym wyzwaniem dla służb obsługujących kanalizację. W rurach powstały bowiem zatory. W rezultacie czego zarządzano tzw. royal flashes. O określonych porach dnia mieszkańcy miasta musieli równocześnie spuszczać wodę w swoich toaletach, żeby przepchnąć nieczystości do oczyszczalni. Zapobiegać takim sytuacjom mogą podciśnieniowe przewody kanalizacyjne. Taki przewód funkcjonuje na największej sztucznej wyspie na świecie Palma Jumeirach w Dubaju. Wykorzystuje się w nim podciśnienie powietrza – nieczystości są zasysane, a nie przepychane strumieniem wody. Problemem dosłownie zalegającym w rurach kanalizacyjnych jest też papier toaletowy. Pochodząca z niego celuloza stanowi około dwóch trzecich wszystkich stałych nieczystości trafiających do oczyszczalni. Holendrzy postanowili zrobić z niego podwójny użytek. Odzyskują papier z kanałów, dzięki czemu odciążają jedną ze swoich oczyszczalni. Uzyskany materiał przerabiają na komponenty asfaltu i ścieżek rowerowych. W wielkich miastach, takich jak Nowy Jork czy Austin, od lat działa scentralizowana infrastruktura kanalizacyjna. Teraz coraz częściej zachęca się mieszkańców do montowania w piwnicach i na dachach mniejszych i niezależnych systemów oczyszczania wody. W swojej książce Chelsea Wald podkreśla, że twórcy toalet przyszłości będą brali pod uwagę nie tylko dobro środowiska. Ważne są też potrzeby wszystkich członków społeczności. Ponieważ aż 90 proc. kolejek do toalet tworzą kobiety, które chcą zrobić siusiu, w wielu miejscach w celu wyrównywania czasu czekania przydziela się im w toaletach więcej kabin. Jak bardzo jest to słuszne, pokazuje przykład stadionu w Chicago. Po tym, jak w USA dało się słyszeć męskie głosy sprzeciwu wobec przydzielania kobietom większej liczby kabin, w odnowionym stadionie Soldier Field przerobiono pięć żeńskich toalet na męskie. Efekt? Kobiety musiały czekać dwa razy dłużej niż średnio mężczyźni. Toalety, dzięki którym niwelowane są nierówności, nie muszą być więc technologicznie zaawansowane. W przypadku kobiet, które spędzają na czynnościach toaletowych więcej czasu wystarczy, że będzie ich więcej. Naukowcy i architekci stojący za projektem Stalled! walczą zaś o to, żeby ogólnodostępne toalety przyszłości nie wykluczały osób niebinarnych lub niespełniających powszechnie uznawanych cech przypisywanych danej płci. Toaleta zainstalowana przez nich w Gallaudet University zamiast oddzielnych kabin dla mężczyzn i kobiet mieści kabiny dostępne dla wszystkich. Zamiast znakami pokazującymi płeć, oznaczone są symbolami takimi jak toalety, krany czy akcesoria dla osób z niepełnosprawnościami. Takie znaki informują o tym, co w danej kabinie można robić."
Więzienie Alcatraz nie było fortecą bez wyjścia. Trzem osadzonym udało się uciec,https://www.national-geographic.pl/artykul/wiezienie-alcatraz-nie-bylo-forteca-bez-wyjscia-trzem-osadzonym-udalo-sie-uciec,Unknown,['Historia'],"Nieczynne już więzienie Alcatraz w czasach swojej świetności było uważane za jeden z najsłynniejszych zakładów karnych w USA. To zasługa zaostrzonego rygoru i znanych przestępców, którzy odsiadywali wyrok za murami. Nie bez znaczenia była też lokalizacja. Więzienie wybudowano na odizolowanej wyspie Alcatraz pośrodku Zatoki San Francisco. Ucieczkę miały dodatkowo uniemożliwiać wzmocnione fortyfikacje i zaostrzone kontrole. Przez 29 lat funkcjonowania zakładu karnego zanotowano 14 prób ucieczki. Łącznie na wolność próbowało wydostać się 34 mężczyzn. Część z nich została złapana, niektórzy zginęli w trakcie. Losy trójki uciekinierów przez wiele lata były owiane tajemnicą. Mowa o Franku Morissie oraz braciach Anglin, Johnie i Clarencie. 12 czerwca 1962 r. podczas rutynowej porannej kontroli okazało się, że trzech skazańców nie było w celach. W łóżkach zostawili atrapy głów z gipsu. Farba w kolorze cielistym i prawdziwe ludzkie włosy najprawdopodobniej zmyliły nocnych strażników. Więzienie zostało zamknięte, a służby rozpoczęły intensywne poszukiwania. Sprawą od razu zajęła się też FBI. – Przesłuchaliśmy krewnych mężczyzn i zebraliśmy wszystkie ich dane identyfikacyjne. Poprosiliśmy też operatorów łodzi w Zatoce San Francisco, aby szukali szczątków. […] W wodzie znaleziono kawałki drewna przypominające wiosła i części gumowej dętki. Na plaży Cronkhite znaleziono również domową kamizelkę ratunkową. Szeroko zakrojone poszukiwania nie wykazały żadnych innych przedmiotów w okolicy – czytamy na oficjalnej stronie internetowej Federalnego Biura Śledczego. Ucieczka z Alcatraz graniczyła z cudem / fot. Getty Images W toku śledztwa ustalono, że więźniowie wydostali się z cel, używając domowej roboty wiertarki wykonanej z silnika odkurzacza. Po sforsowaniu otworów wentylacyjnych przedostali się na niestrzeżony korytarz gospodarczy, a stamtąd na dach. Opracowanie planu ucieczki zajęło im ponad pół roku. W tym czasie przygotowali między innymi tratwę z płaszczy przeciwdeszczowych i drewniane wiosła. Co dalej wydarzyło się 12 czerwca 1962 r.? To do dziś pozostaje tajemnicą. Po ucieczce słuch o Franku Morissie i braciach Anglin zaginął. FBI oficjalnie zamknęła sprawę 31 grudnia 1979 r. i przekazała ją United States Marshals Service. Do tej pory jest to jedna z największych zagadek kryminalnych w historii. W więzieniu Alcatraz wyroki odsiadywali jedni z najgroźniejszych przestępców Ameryki, w tym Al Capone, George Machine-Gun Kelly czy Alvin Karpis (pierwszy Wróg publiczny nr 1). Pozostali osadzeni nie cieszyli się tak wielką sławą, ale byli równie brutalni i niebezpieczni. Najczęściej trafiali do Alcatraz z innych więzień. Dopiero na wyspie mieli nauczyć się przestrzegania zasad. Więźniowie mieli zapewnione jedzenie, odzież, schronienie i opiekę medyczną. Wszystko inne było przywilejem, na który musieli sobie zasłużyć. Oprócz dostępu do biblioteki czy korespondencji nagrodą była też praca i zajęcia artystyczne. Kiedy służba więzienna widziała, że osadzony nie stanowi już zagrożenia i umie dostosować się do zasad, odsyłała go do poprzedniej placówki, gdzie kończył odsiadywanie wyroku. Takie decyzje zapadały zazwyczaj po około 5 latach spędzonych w Alcatraz. Mimo upływu lat słynne więzienie Alcatraz nadal cieszy się sporą popularnością. Były zakład karny jest otwarty dla zwiedzających codziennie z wyjątkiem Bożego Narodzenia i Nowego Roku. Bilety na wycieczki z przewodnikiem wyprzedają się bardzo szybko, dlatego o ich zakupie warto pomyśleć z wyprzedzeniem. Szczególnym zainteresowaniem cieszy się nocne zwiedzanie. Wówczas gościom pokazywane są dodatkowe pomieszczenia. Zwiedzanie Alcatraz / fot. Getty Images"
"Długi rękaw i gorąca herbata, czyli 6 sposobów na upał",https://www.national-geographic.pl/artykul/nie-spodziewalbys-sie-ze-to-pomaga-na-upaly-najlepszy-dlugi-rekaw-i-goraca-herbata,Archiwum National-Geographic.pl,['Ludzie'],"Jak przetrwać upał w naprawdę gorące dni? Przedstawiamy kilka sprawdzonych sposobów.  Dzięki poceniu się regulujemy ciepłotę organizmu. Parując z powierzchni ciała, pot odbiera skórze ciepło. Ten system chłodzenia działa jednak pod warun­kiem, że uzupełniamy utracone płyny. Co pić w gorące dni? Odpowiedź wydaje się oczywista – zimne napoje, najlepiej z dodatkiem lodu. Niestety, w ten sposób poczujemy tylko chwilową ulgę i wcale się nie ochłodzimy. W krajach arabskich w upały pije się gorącą słodką herbatę z dodatkiem świeżej mięty. Receptory na języku wykrywają wyższą temperaturę i w ten sposób organizm otrzymuje sygnał, że lepiej zacząć się pocić, by pozbyć się niepotrzebnego ciepła. To prosty i skuteczny mechanizm, powszechnie wykorzystywany w Egipcie, Tunezji, Iranie, Maroku, ale też w Rosji czy Kazachstanie. Ale uwaga! Sztuczka ta działa tylko w suchym klimacie. Tam gdzie powietrze jest wilgotne, pocimy się naturalnie. Aby jednak chłodze­nie było skuteczne, trzeba nieustannie dostarczać organizmowi płyny - pić więcej, niż podpowiada pragnienie. Pot rozprowadzony po skórze najlepiej chłodzi nasze ciało, dlatego nie należy go ścierać. Ten sam efekt jak gorąca herbata wywołuje pikantne jedzenie. Nie bez przyczyny najwięcej chili spożywa się w najgorętszych krajach. Po pierwsze ostre przyprawy świetnie konserwują żyw­ność, która szybko psuje się w upale. Po drugie zawarta w chili kapsaicyna podrażnia receptory bólowe, te same, które reagują na wysoką temperaturę w herbacie. Organizm, by wyrównać temperaturę, zaczyna się pocić, co pomaga w ochłodzeniu. W upalne dni odruchowo wkładamy kuse stroje. Błąd! Zdejmując ubranie wcale się nie chłodzimy, tylko ogrzewamy. Temperatura na słońcu dochodzi do 50 st. C i jeśli ciało nie jest osłonięte, promienie działają bezpo­średnio na skórę (36–37 st. C). Przy tak dużej różnicy temperatur naturalną reakcją organizmu jest wydzielanie potu. Jeśli mamy na sobie warstwę materiału, to przynajmniej część promieni sło­necznych jest przez niego zatrzymywana. Dlatego ludy żyjące na Saharze noszą przewiewne szaty, którymi zakrywają się od stóp do głów, a Tuaregowie zasłaniają nawet usta. Oddychanie przez tkaninę sprawia, że osadza się na niej para wodna - nawilżona chusta robi się zimna i świetnie chłodzi. Oczywiście im jaśniejszy kolor stroju, tym oddziaływanie pro­mieni słonecznych mniej uciążliwe. Ważny jest też fason. W obcis­łych ubraniach nagrzana tkanina natychmiast przekazuje ciepło skórze, która reaguje wydzielaniem potu. W luźnych strojach powietrze krążące między tkaniną a ciałem izoluje skórę od cie­pła rozgrzanej tkaniny. Istotny jest również wysoki współczynnik higroskopijności (zdolności pochłaniania wilgoci). Największy komfort latem zapewniają luźne jasne ubrania o splocie płócien­nym, takie jak len (uwaga na poliestrowe podszewki!). Rekordowe temperatury na południu Europy w czerwcu 2022 roku. fot. Alain Pitton/NurPhoto via Getty Images Gdy żar leje się z nieba, otwieranie okien na oścież tylko pogarsza sytuację. Mieszkańcy tropików robią wręcz odwrotnie – swoje domostwa konstruują w ten sposób, aby jak najmniej ciepła wpadało do środka. Okien więc nie ma wcale, a otwór wejściowy bywa tak mały, że do wnętrza trzeba wpełzać. Co prawda w środku jest strasznie ciemno, ale dzięki naturalnym materiałom (dach ze strzechy) – przewiewnie. Ponieważ najgoręcej jest przy gruncie, skuteczne jest też budowanie domów na palach – rekordzistami są Papuasi, którzy do swoich chat wspinają się po 20-metrowych drabinach. Od zawsze ochłody ludzie szukali też w jaskiniach – kamienie izolują zarówno od zimna, jak i gorąca. Gdy jaskiń brakowało, w miękkich skałach drążono mieszkalne jamy. W takich domach przyjemna temperatura utrzymywała się przez cały rok, poza tym były praktyczniejsze i trwalsze. Wiele z nich to dzisiejsze atrakcje turystyczne: Kapadocja w Turcji, Wardzi i Uplisciche w Gruzji, Gharyam w Libii, Brhlovce na Słowacji, ale niektóre, takie jak Matmata w Turcji, którą opisywał już Herodot, są w użyciu do dziś. Gdy rodzina się rozrastała lub bogaciła, domostwa rozbudowywano, wykuwając kolejne jamy i łącząc z pozostałymi tunelami. Chłód panował nawet na dziedzińcu, ocienionym wysokimi ścianami. Tam gdzie nie było gór, budowano domy z kamienia. Każdy, kto odwiedził stare miasteczka Francji, Włoch, Hiszpanii czy Chorwacji, wie, jaką przyjemną ochłodę w gorące dni dają brukowane chodniki, kamienne mury i kościoły. W najgorętszych regionach świata w środku dnia życie zamiera. Ulice pustoszeją, sklepy, urzędy i restauracje zamyka się na kilka godzin, a pracow­nicy udają się na sjestę. Ci, którzy mają daleko do domu, za­sypiają gdziekolwiek – pod stołem, na rikszy. Nieprzyzwyczajeni do takiego trybu życia turyści złoszczą się na „leniwy personel"" – niesłusznie. Gdy słońce znajduje się w zenicie, promieniowanie ultrafioletowe jest najbardziej niebezpieczne. Lepiej więc ten czas spędzić na odpoczynku, przesuwając aktywność na chłodniejszy wieczór. To proces zupełnie naturalny, zwłaszcza po jedzeniu. Re­gularna drzemka w ciągu dnia zmniejsza poziom stresu, korzyst­nie wpływając na zdrowie. Badania wykazały, że w krajach gdzie panuje obyczaj sjesty, ludzie rzadziej umierają z powodu zawału serca. To nie wysokorozwinięte społeczeństwa Zachodu wymyśliły kosmetyki nawilżające i chroniące przed słońcem. Od dawna wytwarzają je mieszkańcy najcieplejszych rejonów Azji i Afryki. Kobiety z plemienia Himba w Namibii pokrywają skórę i włosy czerwonym otjize – kremem z masła, popiołu i ochry. Ten bezzapachowy specyfik chro­ni skórę przed słońcem, insektami i brudem (na pustyni, gdzie woda jest bardzo cenna, nie zużywa się jej do mycia). Beduinki z Maroka pielęgnują ciało i włosy glinką ghassoul, a na dłonie i paznokcie nakładają hennę. Birmański makijaż nosi nazwę thanaka – to żółta papka uzyskana ze startego na proszek drzewa z gatunku Murraya exotica zmieszanego z wodą. Nakładana w fantazyjne wzory przy okazji pełni funkcję zdobniczą. "
Podbój kosmosu. Jak człowiek zrealizował marzenia wyrwania się z Ziemi i jaką rolę odegrali w tym naziści,https://www.national-geographic.pl/artykul/podboj-kosmosu-jak-czlowiek-zrealizowal-marzenia-wyrwania-sie-z-ziemi-i-jaka-role-odegrali-w-tym-nazisci,Unknown,['Kosmos'],"Pragnienia dowiedzenia się, czym jest gwieździste niebo nad naszymi głowami, towarzyszyło ludzkości od zarania dziejów. Jednak oświeceniowy rozwój nauk przyrodniczych pokazał, że badanie kosmosu nie będzie takie proste, jak sądzili pierwsi autorzy powieści science-fiction. Po pierwsze, trzeba będzie przezwyciężyć potężną siłę. Bo główną przeszkodą w podboju kosmosu jest grawitacja. A jedynym sposobem, by ją pokonać jest ogromna prędkość. Właśnie z tym problemem postanowił rozprawić się Konstantin Ciołkowski, niesłyszący syn polskiego zesłańca, samouk i niewątpliwy geniusz. Miał do dyspozycji tylko bardzo nieskomplikowane narzędzia oraz swoją wiedzę matematyczno-fizyczną. A jednak wysunięte przez Ciołkowskiego idee stanowią podstawę działania wszystkich, historycznych i współczesnych, silników rakietowych, rakiet i statków kosmicznych. Swoje badania i przemyślenia ogłosił w 1903 roku, czyli zanim pierwszy samolot wzbił się w powietrze. Opisał teorię lotu rakiety z uwzględnieniem zmiany jej masy w wyniku spalania paliwa. Sformułował wzór opisujący zależność między prędkością rakiety a jej masą i prędkością gazów wylotowych. Opracował także teorię ruchu rakiet wielostopniowych. To właśnie matematyczna precyzja Ciołkowskiego pozwoliła kolejnym naukowcom opracować pierwsze rakiety zdolne przekroczyć umowną granicę kosmosu, czyli wzlecieć na wysokość 100 kilometrów nad Ziemię. A dokonano tego już w 1944 roku, nieco ponad 40 lat po publikacji pierwszej teorii ruchu rakiet. Pewnie nie doszłoby do tego tak szybko, gdyby nie wybuch II wojny światowej i niemieckie prace nad wunderwaffe. Była to „cudowna broń”, która miała przynieść nazistom zwycięstwo ostateczne. Tę broń miał skonstruować Werhner von Braun, pochodzący z zamożnej niemieckiej rodziny naukowiec, którego zafascynowały prace Ciołkowskiego. Po pierwszej wojnie światowej Niemcy nie mogły się zbroić. Jednak prawo nie zabraniało prac nad rakietami. Było tak, bo w latach 20. i 30. XX wieku nie przypuszczano, by fantasmagorie o wysyłaniu rakiet w kosmos mogły nabrać jakiegokolwiek realnego kształtu. Dlatego III Rzesza rozwijała program rakietowy bez przeszkód. Korzystał na tym von Braun, który nareszcie miał wolną rękę i fundusze na to, by konstruować rakiety. Rakiety V-2 nie miały jednak służyć podbojowi kosmosu. Były bronią, pociskiem balistycznym. Prawie trzy tysiące takich rakiet spadło na Londyn. Kolejne półtora tysiąca na Antwerpię. Dopiero zakończenie drugiej wojny światowej sprawiło, że w V-2 zobaczono inne możliwości niż te niszczycielskie. Alianci świetnie wiedzieli, co dzieje się w kierowanym przez von Brauna ośrodku. A także jaką przewagę w szemrzącej już zimnej wojnie mogą dać konstruowane przez niego rakiety. Dlatego Amerykanie zorganizowali akcję „Spinacz”, która miała na celu przejęcie nazistowskich naukowców i danych z laboratorium. Sam von Braun, obawiając się Sowietów, znalazł szeregowego amerykańskiego żołnierza i z własnej woli oddał się do niewoli, by tylko nie trafić do ZSRR. Amerykanie przejęli aż 104 nazistowskich naukowców, którzy – po naturalizowaniu na Amerykanów i wymazaniu wojennej przeszłości – stworzyli amerykański program podboju kosmosu. Sowieci zagrabili resztę, wraz z notatkami von Brauna. Wywiezieni przez nich naukowcy nie mieli tyle szczęścia. Zostali zamknięci w odizolowanym i strzeżonym miasteczku. Pieczę nad nimi powierzono wojskowym i Siergiejowi Korolowowi, urodzonemu na terenie Ukrainy inżynierowi, ofierze wielkiej czystki. Korolow spędził sześć lat w syberyjskim łagrze. Władza przypomniała sobie o nim w 1944. Wówczas postawiono go na czele grupy, która stworzyła radziecki program kosmiczny. Zarówno Amerykanie, jak i Sowieci, poza naukowcami przejęli pewną liczbę rakiet V-2. To dzięki nim wykonywano pierwsze testy na żywych organizmach, w tym na muszkach owocówkach i żółwiach. Wyścig kosmiczny nabrał ogromnego przyspieszenia po roku 1957. Wówczas to ZSRR wysłało na orbitę pierwszego sztucznego satelitę Ziemi. A chociaż Sputnik 1 był tylko kulą z prostym radiem w środku, sprawił, że świat zamarł. W USA zapanowała panika podsycana przez media. Uważano, że Sputnik przenosi broń nuklearną i podgląda Amerykanów z kosmosu. Ten lęk napędził wyścig. Amerykanie wystrzelili własnego satelitę. Niestety, bez powodzenia. Sowieci wystrzelili Sputnika 2, Amerykanie próbowali dopracować własną rakietę nośną Vanguard. Następnie powstał Jupiter 3, który był kosmiczną wersją rakiety balistycznej Redstone. W kosmos poleciały też pierwsze większe żywe organizmy. Sowieci wysłali na orbitę psa Łajkę i masę innych bezpańskich zwierząt. Amerykanie od 1948 roku rozwijali program „Albert”, który zakładał wysyłanie w kosmos małp, rezusów i innych niewielkich naczelnych. Większość zwierząt zmarła w trakcie lotu lub twardego lądowania. Wreszcie nadszedł rok 1961. Na pokład statku Wostok-1 wszedł młody pilot Jurij Gagarin. Jego krótki, trwający zaledwie godzinę i 48 minut lot orbitalny był absolutnym przełomem. Udowodnił, że możemy pokonać grawitację, a przy odpowiednich zabezpieczeniach człowiek jest w stanie przetrwać w kosmosie. Przełomu tego dokonał Siergiej Korolow. Człowiek uciskany, bity w gułagu tak bardzo, aż stracił wszystkie zęby i miał zadrutowaną szczękę. Niewątpliwy geniusz, który nie mógł nawet podpisywać się własnym imieniem i nazwiskiem pod swoimi dziełami."
W środku Ziemi znajdują się dwie zagadkowe struktury gigantycznych wielkości. Jedna z nich zmienia kształt!,https://www.national-geographic.pl/artykul/w-srodku-ziemi-znajduja-sie-dwie-zagadkowe-struktury-gigantycznych-wielkosci-geolodzy-chca-odkryc-ich-tajemnice-220311121348,Unknown,['Przyroda'],"Chodząc po powierzchni Ziemi, wydaje nam się, że jest ona jednorodną, zbudowaną z ziemi i skał kulą. Nie jest to oczywiście prawda. Nasza planeta składa się z trzech głównych warstw, z których każda jest inna. Pierwsza, z którą mamy do czynienia na co dzień, to skorupa ziemska, czyli litosfera. Ma różną grubość – pod kontynentami kilkadziesiąt, jednak pod oceanami tylko kilka kilometrów. Pod nią znajduje się płaszcz ziemski mający prawie trzy tysiące kilometrów grubości. Jego górna część składa się z rozgrzanych skał, które zachowują się jak ciecz. Pod nią zaś leżą skały płaszcza w stanie stałym. Środek Ziemi wypełnia dwuwarstwowe jądro z żelaza. Skąd to wszystko wiemy? Jak pisaliśmy ostatnio, bezpośrednia metoda zaglądania do środka naszej planety – czyli wiercenie w niej otworów – pozwoliła nam zbadać zaledwie pierwszych dwanaście kilometrów skorupy ziemskiej. By ustalić, co jest niżej, naukowcy korzystają z metod pośrednich. Geolodzy mierzą fale sejsmiczne. Powstają one podczas trzęsień ziemi lub są generowane sztucznie przez człowieka. Przechodząc przez Ziemię, fale sejsmiczne zmieniają prędkość. Stąd wiadomo, że nasza planeta nie jest jednorodna. Czym dokładniejsza analiza fal, tym bardziej precyzyjna wiedza o budowie poszczególnych fragmentów skorupy i płaszcza ziemskiego. To właśnie analiza fal sejsmicznych wykazała, że budowa Ziemi jest jeszcze bardziej skomplikowana, niż się wydawało. W latach 80. XX wieku naukowcy zauważyli, że w płaszczu Ziemi znajdują się dwie gigantyczne i tajemnicze struktury. Jedna znajduje się pod kontynentem afrykańskim, druga pod Pacyfikiem. Nazywane są superpióropuszami albo – bardziej fachowo – wielkimi prowincjami obniżonej prędkości fal poprzecznych (ang. Large Low Shear Velocity Provinces, LLSVP). Badania geologiczne, opublikowane w czasopiśmie naukowym „Nature Geology” wykazały, czym różnią się oba superpióropusze. Obie struktury są olbrzymie. Mają ok. tysiąca kilometrów wysokości i rozciągają się na setki kilometrów w poprzek. W sumie stanowią 8 proc. płaszcza ziemskiego i 6 proc. całej Ziemi. Teraz naukowcom udało się ustalić, że superpióropusz afrykański jest nie tak gęsty i stabilny jak pacyficzny. Uważają, że to właśnie dlatego jest znacznie wyższy – nawet o tysiąc kilometrów. To z kolei znak, że zagadkowa struktura pod Afryką ma inny skład niż ta pod Pacyfikiem. Jak to wpływa na otaczające LLSVP skały płaszcza? Tego nadal nie wiadomo. Kolejne badania, opublikowane w prestiżowym ""Nature"" pokazują, w jaki sposób ewoluują te superstruktury. Okazuje się, że na przestrzeni miliardów lat łączyły się one i rozdzielały, podobnie jak ziemskie kontynenty i superkontynenty. Prawdopodobnie ruch superpióropuszy jest powiązany z ruchami płyt tektonicznych. Z badań płynie też zaskakujący wniosek. Otóż superpióropusz afrykański uformował się stosunkowo niedawno (w geologicznej skali czasu), bo zaledwie ok. 60 mln lat temu. A to może oznaczać, że jego kształt wciąż się zmienia - choć, oczywiście, bardzo powoli, przynajmniej z naszego punktu widzenia. Mimo najnowszych badań, jeśli chodzi o LLSVP ciągle jest o wiele więcej pytań niż odpowiedzi. Najważniejsze z nich brzmi: jak powstały te dziwne twory? Główne hipotezy są dwie. Według pierwszej superpióropusze to pozostałości procesu zwanego subdukcją, czyli wsuwania się lub wpychania jednej płyty litosferycznej pod drugą. Według tej koncepcji pozostałości jakiegoś dawnego superkontynentu – być może Rodinii – zostały wciągnięte do wnętrza Ziemi, gdzie rozgrzały się i zamieniły w LLSVP. Druga teoria jest jeszcze bardziej fantastyczna. Według niej kryjące się wewnątrz Ziemi struktury to resztki pozostałe po zderzeniu – hipotetycznym – Ziemi z Theą. W wyniku tej pradawnej, kosmicznej kolizji miał powstać Księżyc. Jak podkreślają badacze, obie te teorie nie wykluczają się wzajemnie. Jeśli obie są prawdziwe, tłumaczyłoby to różnice między oboma superpióropuszami. Jednak ich przyszłość nie jest jasna. Jak będą ewoluować? Na to pytanie mogą odpowiedzieć kolejne badania."
Na dnie morza Weddella odkryto największą na świecie kolonię ryb,https://www.national-geographic.pl/artykul/na-dnie-morza-weddella-na-antarktydzie-odkryto-najwieksza-na-swiecie-kolonie-ryb,Unknown,"['Przyroda', 'Odkrycia']","Na dnie Morza Weddella, u wybrzeży Antarktydy, 500 metrów pod pokrywą lodową, naukowcy z niemieckiego Instytutu Alfreda Wegenera w Bremerhaven odkryli gniazda, które tworzą olbrzymią kolonię ryb głębinowych Neopagetopsis ionah z rodziny bielankowatych. Według badaczy może być ich nawet 60 milionów. Ten niezwykły ekosystem znajduje się na obszarze 250 kilometrów kwadratowych. N. ionah to jedyne kręgowce, które nie mają we krwi hemoglobiny. Ciało u wielu gatunków jest przezroczyste. Stworzenia te, wytworzyły w swojej krwi białko, które zapobiega zamarzaniu i pozwala im przetrwać w mroźnych wodach Oceanu Południowego. Odkrycie zostało opublikowane w magazynie „Current Biology”. Kolonia lęgowa została odkryta w lutym ubiegłego roku przez niemiecki statek badawczy Polarstern. Na jego pokładzie znajdowały się monitory, które w czasie rzeczywistym badały dno morskie ok 500 metrów poniżej statku. Odkrycie tej prawdopodobnie największej na świecie kolonii ryb z rodziny bielankowatych było nie lada zaskoczeniem. Misja naukowców skupiała się głównie na prądach oceanicznych, a gniazda odkryto przypadkiem."
Co to znaczy „sejsmologia” i czym zajmują się sejsmolodzy? Trzęsienia ziemi pod lupą naukowców,https://www.national-geographic.pl/artykul/co-to-znaczy-sejsmologia-i-czym-zajmuja-sie-sejsmolodzy,Artur Białek,['Przyroda'],"Trzęsienia ziemi należą do najbardziej niszczycielskich spektakli matki natury. W jednej chwili, potężne wstrząsy mogą obrócić w gruz nawet największe budynki i pochłonąć tysiące ludzkich istnień. Człowiek nie potrafi zapobiec tym zjawiskom, może jednak tworzyć nowe standardy budowlane, które zminimalizują ich skutki. To zadanie dla inżynierów budownictwa, jednak inżynieria sejsmiczna nie byłaby w stanie zaproponować bezpiecznych rozwiązań bez współpracy ekspertów budowlanych z sejsmologami. Nie można jednak ograniczać zakresu działań tej gałęzi nauki wyłącznie do badań trzęsień ziemi. Nazwa „sejsmologia” powstała przez połączenie dwóch greckich słów: seismós, czyli trzęsienie i logos – nauka. „Nauka o wstrząsach/trzęsieniach ziemi” stanowi dział geofizyki. To dziedzina badająca procesy i zjawiska geofizyczne, zachodzące we wszystkich ziemskich geosferach.  Obszar badawczy sejsmologii jest skupiony na trzęsieniach ziemi i zjawiskach rozchodzenia fal sprężystych we wnętrzu naszej planety. Upraszczając, sejsmologia jest niczym innym, jak nauką o trzęsieniach ziemi i falach sejsmicznych. Zadania wykonywane przez sejsmologów dotyczą przede wszystkim obserwacji i analizy zaburzeń w obszarze stanu równowagi we wnętrzu naszej planety. W ramach swojej pracy, sejsmolodzy badają mechanizmy i przebieg trzęsień ziemi, ale nie tylko. W zakresie ich kompetencji leży także: Na podstawie prowadzonych obserwacji fal sejsmicznych, powstałych w następstwie wstrząsów, sejsmolodzy (przy współpracy z naukowcami reprezentującymi inne dziedziny) badają wnętrze Ziemi. Dzięki danym o prędkości rozchodzenia się fal i nieciągłościach sejsmicznych, możliwe jest określenie składu chemicznego, temperatury i innych właściwości poszczególnych stref Ziemi. Warto podkreślić, że w swojej pracy sejsmolodzy nie obserwują wyłącznie naturalnych zjawisk, będących następstwem ruchów tektonicznych w obrębie skorupy lub płaszcza Ziemi, zjawisk wulkanicznych lub zapadowych. Wiele badań nad rozchodzeniem się fal sejsmicznych prowadzi się poprzez celowe wywołanie eksplozji, na powierzchni Ziemi lub w otworach wiertniczych. Mówimy tu o tzw. głębokim sondowaniu sejsmicznym (GSS). To metoda pozwalająca na dość dokładne określenie budowy skorupy i płaszcza Ziemi na danym obszarze. W ramach tych badań stosowane są także metody tomografii sejsmicznej. Podstawowym narzędziem w pracy sejsmologa jest sejsmograf – urządzenie umożliwiające rejestrację drgań gruntu. Specjalne czujniki przekazują dane do jednostki centralnej i na tej podstawie generowany jest zapis fal sejsmicznych, czyli sejsmogram.  Głównym elementem sejsmografu jest pionowe lub poziome wahadło fizyczne. Ze względu na duży okres drgań własnych wahadła (w odniesieniu do okresu drgań gruntu), jego środek stanowi stały punkt odniesienia, który pozwala określić wielkość i kierunek drgań gruntu. Po wzmocnieniu, te zostają przetworzone na impulsy elektryczne, które są rejestrowane przez galwanometr (na taśmie światłoczułej). Warto zaznaczyć, że sejsmogram może też mieć postać cyfrową i właśnie takie rozwiązania są obecnie stosowane najczęściej.  Badanie genezy i propagacji fal sejsmicznych służy nie tylko określaniu przyczyn trzęsień ziemi i ograniczaniu ich skutków poprzez określenie prędkości i kierunku rozchodzenia się drgań."
Woda na Marsie – co się z nią stało? NASA: może być „uwięziona” w minerałach,https://www.national-geographic.pl/artykul/co-stalo-sie-z-woda-z-marsa-mogla-utknac-w-mineralach,Jan Sochaczewski,"['Przyroda', 'Kosmos']","Skorupa Marsa może kryć olbrzymie ilości wody. Podobnie jak skorupa ziemska, czego dowodzą odkrycia dotyczące możliwości utrzymywania się H2O w postaci wodorotlenków uwięzionych w minerałach na naszej planecie. W zależności od sposobu liczenia, w marsjańskich skałach może kryć się od 30 do niemal 99 proc. wody, która znajdowała się na planecie 3,7 mld lat temu. Było jej tam wówczas tyle, że oceany i jeziora miały od 100 do 1500 metrów głębokości. Nadal nie wiadomo, dlaczego woda na Marsie znikła. Od dawna przyjmowano, że stało się to po utracie pola magnetycznego Czerwonej Planety. Doprowadziło do tego szybsze niż w przypadku Ziemi wystygnięcie zewnętrznego jądra planety, a to jądro wytwarza magnetosferę. Mars stracił wówczas swoją atmosferę. A z nią także wodę, która po prostu została „wywiana” w przestrzeń kosmiczną. Jednak nowe badanie, przeprowadzone na zlecenie NASA, sugeruje coś innego. – Uważamy, że zewnętrzny płaszcz Marsa tworzą minerały, w których krystalicznej strukturze uwięziona została woda – tłumaczy dziennikarzom geolożka i badaczka planet Eva Scheller, główna autorka analizy opublikowanej w magazynie “Science”. Analiza sugerująca, że woda na Marsie nie „uleciała”, a została zatrzymana w minerałach, jest ciekawą propozycją rozwiązania wieloletniej zagadki. Co ważniejsze jednak, daje nadzieję dla przyszłych osadników na Marsie. Już dzisiaj dysponujemy technologią pozwalającą odzyskać wodę z minerałów. A woda to życie i źródło cennych gazów – tlenu i wodoru. Skupieni na poszukiwaniu wodoru naukowcy z Scheller na czele przyjęli w trakcie swoich badań, że woda na Marsie znikła między 4 a 3,7 mld lat temu. Weryfikując teorię o uciekaniu wody w przestrzeń kosmiczną, szukali na powierzchni planety deuteru, czyli ciężkiego wodoru. Od zwykłego wodoru ten izotop różni się masą jądra. Ma w nim zarówno proton, jak i neutron. Zwykły, lekki wodór ma w jądrze tylko proton. Gdyby woda faktycznie miała uciekać w przestrzeń wokół Marsa, na powierzchni powinno być więcej deuteru, niż go tam do tej pory odkryto. Założenie, że woda w postaci wodorotlenków została uwięziona w marsjańskich minerałach jest teorią wymagającą dalszego potwierdzenia. Jednak dobrze tłumaczy ona obecną proporcję deuteru do wodoru na powierzchni planety. Scheller i jej zespół uznali, że „część wody została w minerałach, a reszta uleciała”. W zależności od obliczeń, ta część w minerałach może stanowić od 1/3 do niemal całej wody jaka była kiedyś na Marsie. Najnowsze obliczenia dotyczące wody uwięzionej w skorupie ziemskiej i na jej powierzchni przedstawiają to w proporcjach 1,86 do 4,41."
Podróż na koniec własnych ramion. Wędrujący szlakiem Amazonki Pete Casey jest już w Andach,https://www.national-geographic.pl/artykul/podroz-na-koniec-wlasnych-ramion-wedrujacy-szlakiem-amazonki-pete-casey-jest-juz-w-andach-211223105728,Unknown,"['Ludzie', 'Przyroda']","Podróż niezwykła, bo Brytyjczyk założył sobie, że każdy jej kilometr pokona wyłącznie własnymi siłami. Przeszedł już amazońską dżunglę, a też niejednokrotnie przepłynął Amazonkę wpław, gdy trzeba było dostać się na drugi brzeg. Napotkał niezliczone przeszkody, które spowodowały, że zaplanowana na dwa lata wyprawa trwa już trzy razy dłużej i jeszcze trochę potrwa. Ale wreszcie dotarł do górskiego etapu podróży, niezwykle trudnego i wymagającego. Od realizacji celu wyprawy dzieli go jeszcze 2 tysiące kilometrów, czyli prawie jedna czwarta całego dystansu. Na swoim blogu Pete wspomina: Jako dziecko wypytywałem swojego tatę „Gdzie są Andy?” Mój ojciec, rodowity Cockney, lubił bawić się słowami, a jego ulubioną odpowiedzią było: „na końcu twoich ramion, synu”. To dość irytujące wyjaśnienie skłoniło mnie w końcu do udania się do lokalnej biblioteki, aby sprawdzić, gdzie te Andy są. I tam odkryłem…świat. Godzinami siedziałem nad Atlasem Świata, podekscytowany studiując magiczne strony, koncentrując się zwłaszcza na pięknych mapach topograficznych pasma Andów i dorzecza Amazonki. Przez lata wielokrotnie wracałem do tej książki.  Wtedy jednak myśl o podróży w Andy nawet nie przyszła mi do głowy. Dla dziecka wychowującego się na osiedlu komunalnym na przedmieściach Londynu, Ameryka Południowa była równie odległa jak Mars. Słowa takie jak przygoda, eksploracja, wyprawa nie pojawiały się w naszych rozmowach. A jednak… Jednak jestem w Andach!  To wspomnienie to taka trochę kwintesencja dotychczasowej podróży Pete’a. Przez 6 lat podróży przez Amazonię, Andy, w kierunku których zmierzał, wydawały się niemal tak samo niedostępne, jak w jego dziecięcych marzeniach. Wyprawa czasem przypomina rozwleczony serial telewizyjny – bohater pokonuje przeszkodę, rusza w drogę, by natychmiast trafić na inną przeszkodę, za którą mnożą się kolejne i kolejne. A wśród nich problemy pogodowe, powodzie, kwestie polityczne, kłopoty z przewodnikami, przeszkody formalne obejmujące zakazy wstępu dla cudzoziemców na niektóre terytoria, aresztowania, kradzieże. Aż wreszcie świat opanowała pandemia COVID-19, która zatrzymała podróżnika w małej peruwiańskiej wiosce. Choć mogłem wychodzić na zewnątrz, czułem się uwięziony, nie wiedząc, kiedy lockdown zostanie zniesiony – opowiada Pete o swoim pobycie w Rio Tapiche. – Oczywiście doświadczenie życia i pracy na małej farmie, czasami razem z rdzenną ludnością Kapanawa, będzie czymś, co zawsze będę pamiętać. Większość czasu spędzałem jednak sam, bez telefonu, internetu, telewizora czy radia. Myślę sobie, że i tak miałem szczęście, że znalazłem się w tym miejscu, gdy świat został zamknięty. W przeciwieństwie do ludzi w wielu innych miejscach, mogłem swobodnie wyjść z domu, iść do lasu, pracować w polu. Czas spędzony na łonie natury dał mi przestrzeń do myślenia. W gościnnej osadzie Kapanawa Pete spędził siedem miesięcy. Ogromnym wsparciem w realizacji podróży do kolejnego punktu na mapie amazońskiej wyprawy, do Pucallpy okazał się lokalny przewodnik Pizarro. To miała być trudna i wymagająca wędrówka górską trasą Cordillera Azul, którą Pete wybrał, by z uwagi na zagrożenie COVID-19 uniknąć przechodzenia przez pueblos leżących na brzegach Ukajali. Ostrzegano go, że teren jest nie do przejścia, że na pewno zginą, że nikt dotąd nie przekroczył tych gór, że żyją tam wielkie czarne jaguary czekające tylko na tak osobliwe pożywienie.  I faktycznie była to bardzo ciężka podróż. Bardzo strome podejścia i zejścia, których przemierzenie okazało się uciążliwe przede wszystkim z uwagi na wyjątkowo ciężkie plecaki. Pojawił się problem ze znalezieniem wody. W nocy do obozowisk blisko podchodziły dzikie zwierzęta, a w tym jaguary. Na szczęście o ich obecności świadczyły tylko odgłosy, jakie dochodziły do namiotu. Bezpośredni kontakt mieli tylko z mrówkami, które tnąc liście pocięły też moskitierę. Połączenie starannego, strategicznego planowania trasy z ogromną wiedzą, siłą fizyczną i determinacją Pizarro opłaciło się – podkreśla Pete. – Trudno przekazać, jak niesamowita była ta podróż. Szliśmy obok wysokich skalnych ścian, przez gęsto zalesione góry, przez wodospady i kaniony, niektóre z nich być może niewidoczne i nietknięte przez dziesiątki, może tysiące lat. Czułem się, jakbyśmy cofnęli się w czasie do świata jurajskiego, prawie spodziewałem się zobaczyć pterodaktyle pikujące z nieba. Pierwsza część trawersu okazała się tak ciężka, że po dotarciu do miejscowości Contamana, podróżnicy nie ruszyli się z niej przez cztery dni, próbując zregenerować siły, a przede wszystkim pozbyć się bólu kolan i stóp. Aby być uczciwym wobec tych, którzy przepowiadali naszą zagładę, bez wątpienia teren ten był jednym z najtrudniejszych, jakie musiałem pokonać – przyznaje Pete. Po przepłynięciu na drugą stronę Ukajali (dopływ tworzący Amazonkę), krętymi ścieżkami, podziwiając ogromną plantację palmową podróżnicy dotarli do Pucallpy, gdzie z powodu pandemii oraz braku gotówki Pete utknął na kolejne dwa miesiące. Właścicielka hotelu w Pucallpie była bardzo miła. Wiedziała, że ​​mam problemy finansowe, więc zaoferowała mi specjalny tani pokój w części dla personelu. Pokój na górze, z pięknymi widokami za jedyne 10 Soli (ok. 10 zł) za noc. Ponadto dawała mi darmową poranną kawę i czasami darmowe śniadanie. Strasznie mi było przykro, gdy dowiedziałem się, że jakiś czas temu zmarła w szpitalu z powodu COVID-19 – mówi Casey.  Charakterystycznym znakiem zmian geologicznych terenu, w których wkraczał, a tym samym faktu, że Andy są coraz bliżej, były…kamyczki i kamienie, które Pete dostrzegł w rzekach, rzeczkach i na ich brzegach, po wyjściu z Pucallpy. To pierwsze kamienie, jakie zobaczył po przejściu około pięciu tysięcy kilometrów! Dżungla amazońska jest przecież krainą bez skał. Radość Pete’a z widoku tych wymarzonych od dzieciństwa gór oraz dwóch szybujących jakby na powitanie podróżnika kondorów, zakłóciła wiadomość, która przyszła z Limy. Specjalistyczny, drogi sprzęt do górskiej wędrówki, który zdeponował w stolicy został przekazany …. na cele charytatywne przez osobę, której powierzył swój skarb. Czyż nie nasuwa się myśl, że nic w tej podróży nie może iść gładko i bez komplikacji…?  W kilka tygodni udało mi się skompletować niezbędny ekwipunek. Nad Apurimac (dopływ źródłowy Amazonki) dostarczył go prosto do rąk Pete’a, Dawid Andres – ten, który kilka lat temu wraz z bratem przemierzał Amazonkę na rowerze. Podróżnicy wreszcie mieli okazję się spotkać, na co czekali ponad 5 lat."
Mała epoka lodowa. Co spowodowało jej nadejście?,https://www.national-geographic.pl/artykul/naukowcy-odkryli-przyczyne-nadejscia-malej-epoki-lodowej-w-europie,Unknown,"['Przyroda', 'Odkrycia']","Mała epoka lodowa nastąpiła po okresie tak zwanego średniowiecznego optimum klimatycznego, czyli mniej więcej w XV-XVI wieku. Za klimatyczny koniec tego ochłodzenia uznaje się 1900 r. Średnie temperatury na półkuli północnej spadły w ciągu kilkuset lat o około 1°C. Dotychczas spekulowano o wielu czynnikach, które spowodowały taką zmianę klimatu. To między innymi zmniejszony poziom aktywności wulkanicznej, zmiany stałej słonecznej, czy cyrkulacja termohalinowa. Wielu naukowców twierdzi również, że oprócz wpływu przyrody, do nadejścia małej epoki lodowej przyczyniły choroby. Pandemia czarnej śmierci, w ciągu której zmarło nawet 60% populacji ówczesnej Europy. Z kolei w 2011 grupa geochemików z Uniwersytetu Stanforda wysunęła teorię, że po tym jak Krzysztof Kolumb wraz z załogą przybyli do Ameryki Północnej, przyczynili się do rozprzestrzenienia chorób, na które ludność rdzenna nie była odporna. W ten sposób 90% Indian wyginęło i tym samym zaprzestali wypalanie lasów pod pola uprawne. Według badaczy na pozostawionych nieużytkach roślinność regenerując się pochłonęła od 2 do 17 miliardów ton dwutlenku węgla, przez co osłabiło efekt cieplarniany. Jednak badacze z Uniwersytetu w Massachusetts twierdzą, że odkryli nowy powód tego ochłodzenia.  Naukowcy przeanalizowali temperatury Atlantyku z ostatnich 3000 lat. Okazało się, że pod koniec XV wieku, powierzchnia morza bardzo się ociepliła. Jak to się stało? Autorzy przekonują, że ma to związek ze zmianą prądów prądów oceanicznych. Profesor Francois Lapointe i Raymond Bradley, którzy są głównymi autorami najnowszych badań, twierdzą, że po dokładnym sprawdzeniu różnych źródeł, odkryli, że pod koniec XIII wieku olbrzymie ilości ciepłej wody z południa zaczęły przepływać na północ, a w 1380 r. nastąpił szczyt tego transferu. To spowodowało, że morza na południe od Grenlandii stały się znacznie cieplejsze. Taka cyrkulacja atlantycka (AMOC - Atlantic Meridional Overturning Circulation) jest normalnym zjawiskiem, ale w XIV wieku osiągnęła apogeum. Ciepła woda powodowała, że lód odłamywał się od lodowców, a następnie płynął w głąb Atlantyku, ochładzając go i zmniejszając jego zasolenie. Co więcej, tak wysoki poziom cyrkulacji atlantyckiej miał duży wpływ na powstanie wyżu barycznego nad Grenlandią. Przez to Arktyka była narażona na bardzo duże nasłonecznienie. Profesorowie Lapointe i Bradley uważają, że te dwa czynniki znacznie przyczyniły się do nadejścia małej epoki lodowej. Naukowcy zwracają uwagę, że dodatkowo w tamtym okresie aktywność wulkaniczna była bardzo słaba, dlatego powietrze było czystsze."
"ONZ tworzy globalny system ostrzegania przed ekstremalnymi zjawiskami pogodowymi. Wyda na to 1,5 mld dol.",https://www.national-geographic.pl/artykul/onz-tworzy-globalny-system-ostrzegania-przed-ekstremalnymi-zjawiskami-pogodowymi-wyda-na-to-1-5-mld-dol-220325121755,Unknown,"['Przyroda', 'Nauka']","Po co nam system ostrzegania przed zjawiskami pogodowymi. Mohamed Adow jest założycielem klimatycznego think tanku Power Shift Africa z siedzibą w Nairobi. W rozmowie z agencją AFP zwraca uwagę, że w wielu rejonach Afryki decyzje dotyczące ochrony przed ekstremalnymi zjawiskami pogodowymi – upałami czy suszami – podejmowane są na ślepo.  – Powiedzmy, że zdecydujesz się zbudować metrową tamę, która ma chronić ląd przed podnoszeniem się poziomu morza – mówi Adow. – A co jeśli morze podniesie się jeszcze wyżej, a ty o tym nie wiesz? – pyta retorycznie.  Pytanie jest zasadne. Według raportów ONZ aż 60 proc. mieszkańców Afryki jest zagrożonych ekstremalnymi zjawiskami pogodowymi spowodowanymi katastrofą klimatyczną.  Niektóre afrykańskie kraje – takie jak Maroko czy Kenia – mają systemy pozwalające ostrzegać swoich obywateli przez niebezpieczeństwami, jakie może przynieść rozchwiany klimat. Jednak państwa w środkowej Afryce – i wiele innych miejsc na świecie, np. sporo wysp – są atakowane przez powodzie, susze, upały czy gwałtowne burze z zaskoczenia.  Problem postanowiła rozwiązać Organizacja Narodów Zjednoczonych. – W ciągu 5 lat zbudujemy system, który sprawi, że każdy mieszkaniec Ziemi znajdzie się pod ochroną globalnego systemu wczesnego ostrzegania – zapowiedział w środę 23 marca 2022 r. António Guterres, sekretarz generalny ONZ.  System będzie informował mieszkańców dowolnego terytorium, że mogą spodziewać się ekstremalnej pogody. Będzie też wspierał rządy i obywateli. Podpowiem bowiem, jakie środki przedsięwziąć, by najlepiej zabezpieczyć się przed nadchodzącym niebezpieczeństwem.  – Rozwijająca się katastrofa klimatyczna sprawia, że ekstrema pogodowe będą coraz częstsze i coraz gwałtowniejsze – powiedział Guterres. – Systemy wczesnego ostrzegania ratują życie: sprawmy, by dotyczyło to wszystkich – dodał.  Dokładny plan zbudowania takiego systemu zostanie przedstawiony na następnej konferencji klimatycznej ONZ, która odbędzie się w listopadzie tego roku w Egipcie. Zaprezentuje go Światowa Organizacja Meteorologiczna.  Jej przewodniczący Petteri Taalas mówi, że globalny system wczesnego ostrzegania będzie kosztował 1,5 mld dolarów. Jednak jego zdaniem oszczędności, jakie przyniesie – nie tylko mierzone ocalonymi życiami ludzkimi, ale i zabezpieczoną infrastrukturą – sprawią, że będzie to jedna z inwestycji klimatycznych o najwyższej stopie zwrotu.  Według danych Światowej Organizacji Meteorologicznej w latach 1979–2019 r. liczba zarejestrowanych katastrof pogodowych wzrosła pięciokrotnie. I będzie dalej rosła, choćby z tego powodu, że katastrofa klimatyczna przyspiesza.  Niestety osiągnięcie zeroemisyjności do 2015 r. – niezbędne, by ograniczyć globalny wzrost temperatury do 1,5 st. C – staje się coraz mniej realne. By tak się stało, do 2030 r. globalne emisje gazów cieplarnianych powinny zmniejszyć się o 45 proc. Tymczasem w ostatniej dekadzie wzrosły – o 14 proc. "
Sonda Solar Orbiter nagrała niesamowity film pokazujący biegun Słońca i „słonecznego jeża”. To trzeba zobaczyć!,https://www.national-geographic.pl/artykul/sonda-solar-orbiter-nagrala-niesamowity-film-pokazujacy-biegun-slonca-i-slonecznego-jeza-to-trzeba-zobaczyc-220519010716,Unknown,['Kosmos'],"Sfotografować Słońce to jedno z trudniejszych zadań, jakie można sobie wyobrazić. Czym bliżej gwiazdy, tym temperatury, z jakimi radzić musi sobie wysłany z Ziemi sprzęt, stają się coraz bardziej zabójcze. Na razie jednak sonda Solar Orbiter nie ma z nimi kłopotu. Jej misja rozpoczęła się w lutym 2020 r. W listopadzie 2021 r. urządzenie rozpoczęło pracę naukową. Celem sondy jest dostarczenie najdokładniejszych zdjęć Słońca, jakie kiedykolwiek zostały zrobione. Ma też wykonać pierwsze zbliżenia biegunów słonecznych, a także ustalić skład wiatru słonecznego. Tak nazywamy wyrzucaną przez Słońce w przestrzeń kosmiczną plazmę. W marcu tego roku sonda po raz pierwszy zbliżyła się do Słońca. Takie zbliżenie nazywa się peryhelium – od punktu na orbicie ciała niebieskiego, który jest położony najbliżej gwiazdy. 26 marca Solar Orbiter dzieliło od Słońca tylko 48 mln kilometrów. Sonda znajdowała się wewnątrz orbity Merkurego. Musiała wówczas działać w temperaturze sięgającej 500 st. Celsjusza. Udało się to dzięki specjalnej osłonie, w którą jest wyposażona. Składa się ona z kilkudziesięciu warstw izolacji, z których 18 jest z tytanu. Zewnętrzną warstwę stanowi tytanowa folia grubości ludzkiego włosa. Wewnątrz sondy znajduje się dziesięć instrumentów naukowych, m.in.: Obserwując Słońce z Ziemi, wydaje nam się, że widzimy doskonale całą jego tarczę. Jednak nie jest to prawda. Orbita Ziemi ustawiona jest tak, że naukowcy mają najlepszy widok na słoneczny równik. Natomiast na bieguny naszej gwiazdy – najgorszy. By je sfotografować, trzeba by okrążać Słońce „od góry do dołu”. 30 marca na południowy biegun Słońca zajrzała sonda Solar Orbiter. Europejska Agencja Kosmiczna (ESA), która odpowiada za jej misję, pokazała właśnie film z tego rejonu. Kotłujące się na nim szare kłęby przecinają złote linie i jaskrawe łuki pól magnetycznych. Widok nie przypomina niczego, co znamy z Ziemi. Co rewelacyjne, do wideo dodano również – dla porównania – okrąg o wielkości naszej planety. Dzięki niemu zdajemy sobie sprawę, jak ogromne jest to, na co patrzymy. Innym fascynującym zjawiskiem sfotografowanym przez sondę jest coś, co naukowcy ochrzcili „słonecznym jeżem”. To nieduży region – o boku 25 tys. km – który został zobrazowany w ultrafiolecie. Widać na nim, jak z korony słonecznej, jak z poduszki, wystają strzeliste kolce. Ponieważ znów obok pokazana jest wielkość Ziemi, widać, że ich rozmiar jest oszałamiający. – Te obrazy zapierają dech w piersiach – komentuje fizyk słoneczny David Berghmans z Obserwatorium Królewskiego w Belgii. – Nawet gdyby Solar Orbiter już dzisiaj przestała zbierać nowe dane, przeanalizowanie tego wszystkiego, co już zobaczyliśmy, zapewniłoby mi zajęcie na lata. – Jesteśmy zachwyceni jakością danych, jakie uzyskaliśmy z pierwszego peryhelium – wtóruje mu Daniel Muller, naukowy szef misji Solar Orbiter. – Trudno uwierzyć, że to dopiero początek misji."
"Co jeść, by żyć jak najdłużej? Naukowcy przedstawiają nowy przepis na dietę długowieczności",https://www.national-geographic.pl/artykul/co-jesc-by-zyc-jak-najdluzej-naukowcy-przedstawiaja-nowy-przepis-na-diete-dlugowiecznosci-220429012255,Unknown,"['Ludzie', 'Nauka']","– Niech pokarm będzie lekarstwem, a lekarstwo pokarmem – miał powiedzieć Hipokrates w 440 roku przed naszą erą. To stare stwierdzenie, przetestowane przez nowoczesną naukę, jest już dobrze udokumentowaną prawdą. To, co jemy, kiedy jemy i ile jemy, przekłada się na nasz stan zdrowia i wagę. A także na to, jak długo będziemy żyli. W jednym z ostatnich badań na ten temat, opublikowanych na początku lutego w czasopiśmie naukowym „PLOS One”, grupa norweskich naukowców szczegółowo wyliczyła, o ile możemy wydłużyć sobie życie, zmieniając dietę. Zebrali oni dane uzyskane z wielu wcześniejszych badań. Na tej podstawie ustalili, że rezygnując z pewnych produktów, możemy zyskać nawet kilka dodatkowych lat życia. Ich wyliczenia dały następujące wyniki. Jeśli zmienisz dietę na zdrową w średnim wieku, możesz żyć nawet o sześć-siedem lat dłużej. Jeśli zaś zdecydujesz się zdrowo odżywiać już jako dwudziestolatek, możesz cieszyć się życiem dłuższym nawet o 13 lat. Autorzy tamtego badania opisali typową zachodnią dietę. Zawiera ona dużo tłustych produktów mlecznych, dużo czerwonego mięsa, żywność wysokoprzetworzoną, snacki, produkty bogate w cukier. Mało natomiast jest w niej świeżych warzyw i owoców. Dieta wydłużająca życie to jej przeciwieństwo. By była optymalna, powinna zawierać dużo warzyw strączkowych (fasoli, grochu, soczewicy), pełnych ziaren i orzechów, natomiast mniej przetworzonego czerwonego mięsa. Ten ostatni postulat jest szczególnie istotny. Kilka dni temu naukowcy z Uniwersytetu z Bonn ostrzegli, że Europejczycy powinni zmniejszyć spożycie czerwonego mięsa o 75 proc. Średnio Europejczyk zjada 80 kg czerwonego mięsa rocznie. – Gdyby wszyscy na świecie chcieli się tak odżywiać, ekosystemy by się załamały – przestrzegli badacze. I zaznaczyli, że – chcąc ograniczyć katastrofę klimatyczną – powinniśmy jeść nie więcej niż 20 kg wieprzowiny i wołowiny w ciągu roku. Te wniosku ucieszyłyby gerontologa Valtera Longo z Uniwersytetu Południowej Kalifornii. Opublikował on właśnie artykuł w czasopiśmie „Cell”, w którym przedstawił własne wnioski dotyczące związku diety z długością życia. Jego zdaniem możliwe jest znalezienie uniwersalnej formuły, która powie nam, co jeść, ile i kiedy, by wydłużyć sobie życie. Szukając jej Longo przyjął nietypowe podejście. Przejrzał badania o wpływie diety na długowieczność nie tylko u ludzi czy u ssaków, ale również mikrobów i niewielkich robaków. Ich analiza wskazuje, że formuła taka będzie musiała uwzględniać wiele różnych czynników. Od genetycznych, przez zdrowotne, po wiek i tryb życia. Innymi słowy, będzie to przepis na długowieczność szyty na miarę. Jednak pewne jego składniki okażą się wspólne dla wszystkich. Na liście prozdrowotnej żywności, wymienionej przez naukowca, nie ma wielkich niespodzianek. – Dużo roślin strączkowych, pełnego ziarna i warzyw, trochę ryb, żadnego czerwonego mięsa i bardzo mało białego, mało cukru, trochę orzechów i oliwy, od czasu do czasu gorzka czekolada – opisuje idealną dietę Longo. To, co jemy, to jednak nie wszystko. Jeśli chcemy żyć dłużej, ważne jest również, kiedy jemy. W ciągu doby powinniśmy jeść w okienku maksymalnie dwunastogodzinnym. Czyli ktoś, kto siada do śniadania o ósmej, ostatni posiłek powinien spożyć najpóźniej o dwudziestej. Longo zaleca również, by raz na trzy–cztery miesiące zrobić sobie kilka dni postu (nie całkowitego, bo ten powinien trwać nie dłużej niż dzień). Wszystkie te zalecenia razem wzięte nie tylko zwiększą nasze szanse na długie życie, ale i na to, że będzie ono zdrowsze. – Stosując podejście oparte na przekrojowych wynikach badań z ponad stu lat, możemy zacząć definiować dietę długowieczności. A także formułować pierwsze uniwersalne zalecenia oraz planować kolejne badania – podsumowuje naukowiec."
"Spójrz w niebo, zrób zdjęcie i wygraj nagrody",https://www.national-geographic.pl/artykul/spojrz-w-niebo-zrob-zdjecie-i-wygraj-nagrody,Redakcja,"['Kosmos', 'Promocja']","Pomysł na konkurs zrodził się w 2011 r. w 400 rocznicę urodzin najsłynniejszego gdańskiego astronoma – Jana Heweliusza. Od 2014 r. AstroCamera ma zasięg międzynarodowy. W tym roku z okazji jubileuszowej edycji konkursu na miłośników astronomii czeka wiele atrakcji. – W dniu inauguracji edycji 2022 uruchamiamy nową stronę internetową, na której znajdą się między innymi wszystkie dotychczas nagrodzone zdjęcia. Ukaże się na niej również elektroniczny „Poradnik astrofotografii”, dzięki któremu chcemy popularyzować astronomię i astrofotografię, a jednocześnie zachęcić kolejnych fotografów do zgłaszania swoich prac w naszym konkursie. Planujemy również spotkania z ciekawymi ludźmi promujące astronomię, wydanie albumu oraz wystawę z wybranymi pracami konkursowymi – zapowiada Paweł Golak, dyrektor Hevelianum. Laureaci zostaną wybrani przez jury złożone z uznanych badaczy i popularyzatorów astronomii, astrofizyki i fotografii. Wykonanie zwycięskiego nierzadko wymaga poświęcania. – Niektórzy uczą się wspinaczki, aby dotrzeć do miejsca, skąd nacisną spust migawki. Inni podróżują na drugi kraniec świata, by doścignąć wyjątkowe zjawisko, na które ludzkość czekała wiele lat. A czasem naświetlają niewielki fragment nieba przez setki godzin, wykonując setki ekspozycji ekstremalnie małego fragmentu nieba, gdzieś z miejsca oddalonego od skażonej światłem cywilizacji – opowiada Magdalena Więcek-Olszewska, przewodnicząca jury, astronom, specjalista ds. edukacji astronomicznej w Hevelianum, która sama pasjonuje się fotografią. Każda kolejna edycja pokazuje, że zainteresowanie astrofotografią rośnie. W ubiegłorocznej edycji wzięła udział rekordowa liczba uczestników – 178. Swoje prace nadesłali amatorzy nie tylko z Polski, ale też z USA, Chile czy Nowej Zelandii. Łącznie jury otrzymało 434 zdjęć – to również rekord. Prace fotograficzne będą przyjmowane w trzech kategoriach: KATEGORIA I. Obiekty głębokiego nieba (kategoria najbardziej wymagająca) – należą do nich m.in. galaktyki, mgławice czy gromady gwiazd. KATEGORIA II. Obiekty Układu Słonecznego, takie jak: Słońce, Księżyc, planety, komety i wszystkie zjawiska im towarzyszące KATEGORIA III. Astrokrajobraz – dotyczy wszystkich obiektów i zjawisk na niebie eksponowanych z ziemskim krajobrazem. Na uczestników czekają nagrody finansowe."
Boże Narodzenie na świecie. Te świąteczne tradycje mogą zaskoczyć,https://www.national-geographic.pl/artykul/boze-narodzenie-na-swiecie-te-swiateczne-tradycje-moga-zaskoczyc,Unknown,['Ludzie'],"Najpiękniejsze święta w roku – tak często mówi się o Bożym Narodzeniu. W Polsce to wyjątkowo długi czas. Świętujemy aż przez trzy dni: w Wigilię, a następnie pierwszy i drugi dzień świąt. Każda rodzina pielęgnuje własne tradycje, jednak większość Polaków obchodzi święta Bożego Narodzenia w podobny sposób. W domu nie może zabraknąć przystrojonej choinki, a na wigilijnym stole królują postne dania, na czele z karpiem i barszczem z uszkami. A jak obchodzone jest Boże Narodzenie na świecie? Niektóre świąteczne tradycje mogą być dla nas zaskakujące. Dzieci (i nie tylko) z utęsknieniem czekają na przyjście Świętego Mikołaja. W Austrii przeddzień Mikołajek wygląda jednak zupełnie inaczej niż gdzieindziej na świecie. Na ulice miast wychodzą wtedy młodzi mężczyźni przebrani za Krampusa – demoniczne przeciwieństwo Mikołaja. Wyglądem przypomina pół-człowieka i pół-kozę, a jego znaki charakterystyczne to przerażająca maska i diabelskie rogi. Zgodnie z tradycję Krampus pojawia się na początku grudnia, żeby zabrać do worka dzieci, które były niegrzeczne. Dostanie rózgi, wydaje się błahostką przy takiej karze.  Skoro mowa o nieczystych siłach, to nie można nie wspomnieć o norweskiej tradycji chowania mioteł. Wieki temu wierzono, że właśnie w Wigilię czarownice i złe duchy wyruszają na poszukiwania mioteł do latania. Do dziś wielu Norwegów chowa je 24 grudnia w bezpieczne miejsce. To chyba jedna z najweselszych i najbardziej nietypowych tradycji bożonarodzeniowych na świecie. Mieszkańcy Caracas tłumnie uczęszczają do kościołów na świąteczne msze i nie byłoby w tym nic nadzwyczajnego gdyby nie to, że nie idą piechotą, a przyjeżdżają na rolkach. W ostatnich latach zwyczaj ten stał się jeszcze popularniejszy, dlatego ze względów bezpieczeństwa władze miasta podjęły decyzję o wstrzymaniu ruchu samochodowego w porannych godzinach. Dlaczego akurat rolki? Oficjalnie nie wiadomo. Niektórzy przypuszczają, że być może jest to zamiennik dla sań. W grudniu temperatury w Wenezueli sięgają nawet 30 st. Celsjusza, to też zorganizowanie kuligu pod kościół nie jest możliwe.  Świąteczne potrawy w Wenezueli również mogą zaskoczyć. Na stołach nie może zabraknąć między innymi hallacas, czyli wrapów z mięsnym nadzieniem, przygotowywanych na parze. Wiele osób nie wyobraża sobie świąt Bożego Narodzenia bez kolorowych lampek. Filipińczycy przenieśli ten zwyczaj na wyższy poziom. Od lat w w sobotę poprzedzającą Wigilię w mieście San Fernando (nazywanym świąteczną stolicą Filipin) jest organizowany Ligligan Parul Sampernandu, czyli festiwal lampionów. Rywalizacja jest zacięta, chodzi w końcu o to, żeby zbudować najbardziej spektakularną konstrukcję. Pierwsze lampiony były prostymi tworami o średnicy około pół metra, wykonanymi z japońskiego papieru do origami. W środku oświetlały je świece. Dziś są wykonywane z różnych materiałów, a największe mierzą około 6 metrów. Świece zastąpiły elektryczne żarówki mieniące się kolorami jak kalejdoskopy.  W Meksyku święta Bożego Narodzenia również są kolorowe i na swój sposób teatralne. W całym kraju wystawione są Pastorelas (odpowiednik polskich Jasełek). Świąteczny sezon zaczyna się już na początku grudnia od Las Posadas, marszu religijnego, przedstawiającego podróż Maryi i Józefa. Charakterystycznym elementem okolicznościowych dekoracji są wtedy czerwone kwiaty poinsecji. Dzieci w Islandii mogą liczyć na wyjątkowo dużo prezentów. Przez 13 nocy poprzedzających Boże Narodzenie odwiedzają je jólasveinarnir – podstępne trolle z miłymi niespodziankami dla grzecznych chłopców i dziewczynek oraz gnijącymi ziemniakami dla łobuzów. Podarunki trafiają do butów postawionych przez dzieciaki na parapecie. Każdy dzień jest przypisany do innego trolla. Ich imiona – na przykład Trzaskacz Drzwiami – wskazują, że same również nieźle psocą."
"Sensacyjna sekcja zwłok wieloryba. Pod płetwą znaleziono „ludzką"" dłoń",https://www.national-geographic.pl/artykul/sekcja-wieloryba-pokazala-ze-pod-jego-pletwa-kryje-sie-ludzka-dlon-naukowiec-publikuje-zdjecia-na-twitterze,Unknown,"['Odkrycia', 'Nauka']","Dr Mark D. Scherz jest ekspertem ds. herpetologii oraz zoologii kręgowców w duńskim Muzeum Historii Naturalnej. Biorąc pod uwagę, że herpetologia skupia się na badaniu płazów i gadów, zaproszenie do udziału w sekcji walenia musiało być dla niego nietypowym wydarzeniem. Tak nietypowym, że swoją radością podzielił się z internautami obserwującymi go mediach społecznościowych. Dzień przed rozpoczęciem przez dr. Scherza pracy w duńskim muzeum, na jednej z plaż znaleziono ciało martwego walenia z rodziny dziobogłowych (Ziphiidae). Zwierzę zostało przewiezione do instytutu badawczego muzeum, gdzie pod kierunkiem dyrektora ds. herpetologii i mammalogii (nauki o ssakach) zostało umyte i przygotowane do sekcji. „Sekcja zwłok wieloryba to rzadkie wydarzenie w muzeum, więc wywołało szaleństwo. Różni badacze i asystenci współpracują, aby przygotować i zebrać dane na temat zwierzęcia” – napisał dr Scherz. Na jednym ze zdjęć naukowiec pozuje na tle stołu sekcyjnego, na którym leży częściowo rozczłonkowane ciało walenia. Ale to drugie zdjęcie wzbudziło większe zainteresowanie, a może nawet pewien niepokój. Widać na nim fragment szkieletu wieloryba, który normalnie jest ukryty wewnątrz płetwy. Nietypowy wycinek składa się z pięciu podłużnych palców, z których dwa skrajne są wyraźnie krótsze. My first day at @NHM_Denmark and it’s a whale day! This beaked whale washed up yesterday, and I got to see the full team in action dissecting it. What an experience! pic.twitter.com/qBCqcroiMW Post dr. Scherza nie mógł zaskoczyć znawców zoologii – chyba, że precyzją pozyskania próbki – ale z pewnością wprowadził niemałe zamieszanie wśród innych. Struktura kostna przypominająca dłoń to bowiem występująca u bardzo wielu różnych zwierząt kończyna pentadaktylowa. This is what it looks like when you remove the inter-digital flesh from a whale’s flipper. Amazing to see how well the pentadactyl limb is retained! pic.twitter.com/GPu602wXz5 Kończyna pentadaktylowa zawsze ma 5 wyrostków, które mogą przypominać palce. Jej obecność u współczesnych gatunków oznacza, że wszystkie wyewoluowały od wspólnego praprzodka. Jednak wraz z rozwojem i tworzeniem się nowych linii gatunkowych, przeznaczenie i funkcjonalność kończyn zmieniała się w zależności od potrzeby. Dziwaczne „palce” wielorybów umiejscowione w płetwie – gdzie bardziej spodziewalibyśmy się struktury przypominającej wiosło – można zatem uznać za pamiątkę z przeszłości. Z pewnością nie każdy wie, że przodkowie dzisiejszych wielorybów kiedyś chodzili po lądzie. This is that flipper now! Mikkel carefully tied each bone to a lattice so that the precise arrangement is kept through maceration. Look at those articular cartilages! pic.twitter.com/TG7GXikKzQ Ewolucja waleni rozpoczęła się ona na subkontynencie indyjskim, gdzie powstały z parzystokopytnych. Oddzieliły się od tej grupy około 50 mln lat temu, ale przez tysiąclecia prowadziły amfibijny (wodno-lądowy) tryb życia, zanim na dobre zanurzyły się w oceanach. Ich najbliższymi współczesnymi krewnymi są hipopotamowate. Mimo milionów lat i przystosowania do w pełni wodnego trybu życia (choć muszą wypływać na powierzchnię, by zaczerpnąć tchu), walenie zachowały liczne cechy szkieletu swoich lądowych przodków – nie tylko w postaci pięciopalczastej kończyny przedniej. Współczesne walenie mają także wewnętrzne, szczątkowe kończyny tylne i obręcze miedniczne. – Ewolucja jest jak majsterkowanie. Zmiana przeznaczenia istniejącej struktury jest łatwiejsza i bardziej prawdopodobna, niż produkcja zupełnie nowej struktury „od zera”. Kiedy zwierzęta czworonożne wyłoniły się z pierwotnych mórz, tak się złożyło, że najbardziej udana linia miała pięć palców u rąk i nóg – mówi dr Scherz. Ta cecha pozostała niezmieniona, choć uległa wielu modyfikacjom, np. kiedy kończyny zamieniły się w płetwy. – Płetwy ewoluowały wielokrotnie w różnych liniach ssaków i gadów, za każdym razem w inny sposób. Choć podstawą zawsze jest kończyna pentadaktylowa, to specyficzna struktura kończyn bardzo się różni – dodaje naukowiec. Waleń, który trafił na stół sekcyjny duńskiego muzeum, wstępnie został zidentyfikowany jako dziobowal dwuzębny (Mesoplodon bidens), ale niewykluczone, że może to być jednak dziobowal europejski (Mesoplodon europaeus). Pierwszy z gatunków jest rzadko spotykany w tym regionie, a drugiego jeszcze nigdy nie zaobserwowano w duńskich wodach. W związku z tym, że ci dwaj kuzyni są wyjątkowo trudni do odróżnienia, wątpliwości pozwoli rozwiać dopiero wynik sekcji. Próbki tkanek zwierzęcia trafią do badań DNA, a także zostaną przesłane ekspertom weterynarii, którzy spróbują ustalić przyczynę śmierci. Szkielet walenia po odpowiednim przygotowaniu zasili kolekcję muzeum i być może zostanie wystawiony dla zwiedzających – zapowiedziało muzeum."
Według badań najnudniejsi ludzie to religijni analitycy baz danych. Co jeszcze nudzi nas w innych?,https://www.national-geographic.pl/artykul/wedlug-badan-najnudniejsi-ludzie-to-religijni-analitycy-baz-danych-co-jeszcze-nudzi-nas-w-innych-220321041819,Unknown,['Nauka'],"Co to znaczy być nudnym człowiekiem? Naukowcy z Uniwersytetu Essex postanowili odpowiedzieć na to pytanie. Nie po to, żeby piętnować konkretne profesje, lecz żeby sprawdzić, jak pewne zachowania i postawy są odbierane w społeczeństwie. Kto traci na patrzeniu na innych przez pryzmat stereotypów? Zarówno my, jak i nasi rzekomo nudni znajomi. Po przebadaniu ponad 500 osób badacze wyłonili „najnudniejsze” zawody, hobby i style życia. Po zsumowaniu konkretnych cech ustalili też, jak może wyglądać życie najnudniejszego człowieka na świecie. W wynikach nie padły oczywiście żadne personalia. Artykuł podsumowujący badania został opublikowany na łamach czasopisma naukowego „Personality and Social Psychology Bulletin”. Głównym autorem badań jest dr Wijnand Van Tilburg z Wydziału Psychologii na Uniwersytecie Essex. We wcześniejszych pracach naukowych dowiódł, że ludzie stereotypowo nudni są mniej lubiani. Częściej unika się ich też z powodu uprzedzeń. Tym razem doktor postanowił bliżej przyjrzeć się samemu zjawisku – abstrakcyjnej jak dotąd – nudy. – Ironia polega na tym, że badanie nudy jest w rzeczywistości bardzo interesujące – komentuje. W artykule dr Wijnand Van Tilburg przedstawił, jak postrzeganie nudy może mieć wpływ na nasze relacje z „nudnymi ludźmi”. Często nie dajemy im szansy na przełamanie negatywnych stereotypów. W niektórych przypadkach społeczny ostracyzm i osamotnienie może realnie wpływać na ich życie. Badanie wykazało również, że nudni ludzie kojarzą nam się z niskimi kompetencjami zawodowymi i interpersonalnymi. Dr Van Tilburg zwraca uwagę, że takie myślenie nie ma przełożenia na rzeczywistość. – Prawda jest taka, że ludzie tacy jak bankierzy i księgowi są bardzo zdolni i mają wpływową pozycję w społeczeństwie – wyjaśnia. Kim według badanych jest najnudniejszy człowiek? To osoba zajmująca się zawodowo wprowadzaniem baz danych; prywatnie religijna; lubiąca oglądać telewizję; zamieszkująca małe miasto. Nie tylko analitycy baz danych uchodzą za nudziarzy. Pozostałe branże postrzegane jako najnudniejsze to: Po przeciwnej stronie znalazły się: Religijne osoby mogą spotkać się z ostracyzmem społecznym. / fot. Maskor/Getty Images Ciekawe jest również to, jak postrzegamy poszczególne zainteresowania. Oto najnudniejsze: Trzeba przyznać, że rozdźwięk jest dość spory. Zwłaszcza między matematyką a spaniem."
Według WHO z powodu COVID-19 mogło umrzeć nawet 15 milionów osób,https://www.national-geographic.pl/artykul/wedlug-who-z-powodu-covid-19-moglo-umrzec-nawet-15-milionow-ludzi-220506125416,Unknown,"['Nauka', 'Ludzie']","Światowa Organizacja Zdrowia w czwartek 5 maja przedstawiła nowe, zaktualizowane dane na temat śmiertelności COVID-19. To informacje, które obejmują okres od 1 stycznia 2020 roku do 31 grudnia 2021 roku. Obliczenia WHO wskazują, że pandemia koronawirusa zgarnęła dużo bardziej śmiertelne żniwo, niż na początku przewidywano. Nowe dane zaprezentowane w ostatnim raporcie WHO są przerażające. Organizacja przekazała, że w ciągu 2 lat pandemii zginęło ok. 14,91 mln osób. To oznacza, że liczba ta jest prawie trzy razy większa niż ta, która składa się z informacji przekazywanych przez światowe rządy. Światowa Organizacja Zdrowia określa tę liczbę jako „nadmierną śmiertelność”, inaczej zgony nadmiarowe. Chodzi o różnicę między liczbą zgonów przewidywaną na dany okres na podstawie danych historycznych a faktyczną. – Te niepokojące dane nie tylko pokazują wpływ pandemii, ale także to, że wszystkie kraje powinny inwestować w dużo bardziej skuteczny system opieki zdrowotnej. Ten kryzys pokazał, ile jeszcze musimy zrobić w tym kierunku – poinformował dr Tedros Adhanom Ghebreyesus, dyrektor generalny WHO. WHO wyjaśnia, że tak duża liczba obejmuje zgony, które są bezpośrednio związane ze śmiertelnością z powodu zachorowania na SAR-CoV-2. A także te pośrednie, które spowodowane były wpływem pandemii na systemy opieki zdrowotnej. Światowa Organizacja Zdrowia podkreśla, że znaczny wpływ na zgony pośrednie miał brak dostępu do  profilaktyki i wczesnego leczenia innych schorzeń. Jak dobrze pamiętamy, w trakcie najgorszych faz pandemii szpitale były przeciążone pacjentami, u których wykryto koronawirusa. Najwięcej osób zmarło z powodu koronawirusa w Azji Południowo-Wschodniej, Europie i obu Amerykach. To aż 84% światowej śmiertelności. Z kolei 68% procent wszystkich zgonów przypada zaledwie na 10 krajów. Widać również, że najgorzej sytuacja wyglądała w krajach biedniejszych. Co więcej, WHO podaje również, że globalna liczba zgonów była większa wśród mężczyzn niż kobiet (57% do 43%). Z raportu wynika również, że prawie połowa zgonów, które do tej pory nie zostały oficjalne policzone, miała miejsce w Indiach. WHO twierdzi, że w trakcie dwóch lat pandemii w tym kraju zmarło łącznie 4,7 mln osób, głównie podczas śmiertelnej fali w maju i czerwcu 2021 roku. Rząd tego kraju podaje jednak, że z powodu COVID-19 zmarło tam ok. 480 000 osób. Międzynarodowi eksperci, którzy stworzyli raport dla WHO wykorzystali bazy danych krajowych oraz lokalnych, które połączyli z modelami statystycznymi, aby oszacować rzeczywistą liczbę ofiar pandemii. W ten sposób okazało się, że realna liczba zgonów jest nawet o 13% większa niż szacowano na początku 2020 roku. "
"Neptun – tu rok trwa 165 naszych lat, a nasze huragany przy tamtejszych są jak zefirek! Tajemnice Neptuna",https://www.national-geographic.pl/artykul/neptun,Unknown,['Kosmos'],"Neptun to ósma planeta Układu Słonecznego licząc od Słońca. Zlokalizowany prawie 4,5 miliarda kilometrów od naszej gwiazdy, Neptun okrąża ją raz na 165 lat. Ze względu na jego wyjątkowo dużą odległość od Ziemi nie jest widoczny na niebie gołym okiem. Neptun był pierwszą planetą odkrytą w wyniku opartych na matematyce przewidywań, a nie poprzez regularne obserwacje nieba. Co prawda w 1612 i 1613 roku Galileusz zauważył go i opisał podczas obserwacji dokonywanych małym teleskopem. Uznał jednak Neptuna za gwiazdę. Dopiero kiedy okazało się, że Uran nie porusza się dokładnie tak, jak spodziewali się tego astronomowie, francuski matematyk Urbain Joseph Le Verrier zaproponował rozwiązanie. Wyliczył położenie i masę innej, wcześniej nieznanej planety, która mogłaby spowodować obserwowane zmiany orbity Urana. Jego sugestia została zignorowana przez francuskich astronomów. Dlatego Le Verrier wysłał swoje obliczenia do Johanna Gottfrieda Galle z Obserwatorium w Berlinie. Ten znalazł już podczas pierwszej nocy poszukiwań w 1846 roku. Siedemnaście dni później został odkryty największy księżyc Neptuna, Tryton. 4,6 mld lat temu, gdy powstawał Układ Słoneczny, w mgławicy gazów i pyłów uformowała się protogwiazda – nasze przyszłe Słońce. Z reszty materii powstał dysk protoplanetarny, w którym w wyniku zderzeń i kondensacji tworzyły się zaczątki przyszłych planet. Cztery z nich są skaliste – Merkury, Wenus, Ziemia i Mars – cztery zaś gazowe: Jowisz, Saturn, Uran i Neptun. Z istniejących dziś teorii i modeli naukowych wynika, że wszystkie gazowe planety powinny wyglądać podobnie. Jednak Uran i Neptun wyłamują się – są zdecydowanie mniejsze niż Jowisz i Saturn. Dlaczego? Naukowcy wciąż nie znają odpowiedzi na to pytanie. Główna oś pola magnetycznego Neptuna jest przesunięta od „pionu” o około 47 stopni w porównaniu do osi obrotu planety. Podobnie jak w przypadku Urana, którego oś magnetyczna jest przechylona o 60 stopni w stosunku do osi obrotu, magnetosfera Neptuna ulega dramatycznym zmianom podczas każdego obrotu z powodu tej niewspółosiowości. Jego pole magnetyczne jest około 27 razy silniejsze niż ziemskie. Atmosfera Neptuna stopniowo przechodzi w wodę i inne topniejące „gazowe lody”. Ta warstwa znajduje się nad ciężkim, stałym jądrem planety, mającym mniej więcej wielkość Ziemi. Charakterystyczny niebieski kolor Neptuna jest prawdopodobnie wynikiem obecności metanu w atmosferze. Niebiesko-zielony kolor Urana jest również wynikiem obecności metanu, ale Neptun przybiera bardziej intensywną, jaskrawoniebieską barwę. To oznacza, że w jego atmosferze musi być zawarty jeszcze inny, nieznany dotąd składnik, który powoduje, że widzimy bardziej intensywny odcień. Neptun znajduje się w ogromnej odległości od Słońca. Oznacza to, że otrzymuje z niego mało energii, mogącej napędzać zjawiska atmosferyczne. Mimo to wiatry na Neptunie są trzy razy silniejsze niż na Jowiszu i aż dziewięć razy silniejsze niż na Ziemi. W roku 1989 sonda Voyager 2 wyśledziła dużą, owalną, ciemną burzę na południowej półkuli Neptuna. Ta podobna do huraganu Wielka Ciemna Plama okazała się być na tyle duża, że mogłaby pomieścić całą Ziemię. Poruszała się w kierunku przeciwnym do wskazówek zegara i przemieszczała się na zachód z prędkością prawie 1200 kilometrów na godzinę. Jednak kolejne zdjęcia, wykonane przez Kosmiczny Teleskop Hubble’a nie wykazały żadnych śladów Wielkiej Ciemnej Plamy sfotografowanej przez sondę Voyager. Porównywalna plama pojawiła się w 1994 roku na północnej półkuli Neptuna, ale zniknęła do 1997 roku. Voyager 2 sfotografował również chmury rzucające cienie na niższą warstwę chmur. Umożliwiło to naukowcom wizualny pomiar różnic wysokości między górnym a dolnym poziomem chmur. Ósma planeta Układu Słonecznego ma sześć pierścieni o różnych grubościach. Potwierdziły to obserwacje Voyagera 2 w 1989 roku. Pierścienie Neptuna są uważane za stosunkowo młode i względnie krótkotrwałe. Neptun ma 14 znanych księżyców, z których sześć zostało odkrytych również przez Voyagera 2. Największy, Tryton, okrąża planetę w kierunku przeciwnym do kierunku jej obrotu. Tryton jest najzimniejszym ciałem w naszym Układzie Słonecznym odwiedzonym przez sondę bezzałogową. Temperatura na jego powierzchni to około minus 235 stopni Celsjusza. Pomimo tego stanu głębokiego zamrożenia, Voyager 2 odkrył tam gejzery wyrzucające lodową materię na przeszło osiem kilometrów w górę. Cienka atmosfera Trytona, także odkryta przez Voyagera, staje się coraz cieplejsza. Naukowcy nie wiedzą jeszcze, dlaczego tak się dzieje. Tryton ma skorupę zbudowaną z zamarzniętej wody i azotu. Jest tam również suchy lód, amoniak i wiele metali. W przyszłości Tryton może stać się obiektem eksploatowanym przez kosmiczne górnictwo. Już w XIX wieku astronomowie zauważyli, że Neptun porusza się po swojej orbicie nieregularnie. Miało to wynikać z obecności jakiegoś masywnego ciała niebieskiego w jeszcze dalszych rejonach kosmosu. Okazało się jednak, że nieregularności wynikały z błędów pomiarowych."
Archeolodzy odnaleźli w Egipcie największy w historii magazyn utensyliów do mumifikacji,https://www.national-geographic.pl/artykul/archeolodzy-odnalezli-w-egipcie-najwiekszy-w-historii-magazyn-utensyliow-do-mumifikacji-220303010444,Unknown,"['Odkrycia', 'Historia']","Zespół egipskich i czeskich archeologów prowadził wykopaliska w nekropolii Abusir, nieopodal Aleksandrii i ok. 25 km od Kairu. Naukowcom udało się odnaleźć ok. 370 naczyń i urn oraz przedmioty służące do balsamowania zmarłych. Czeski Instytut Egiptologii Uniwersytetu Karola w Pradze poinformował, że to największy tego rodzaju magazyn, jaki kiedykolwiek udało się odnaleźć.   Prace w nekropolii Abusir trwają już od ponad 30 lat. Najnowsze odkrycie miało miejsce w trakcie rutynowych prac archeologów. Teraz naukowcy planują teraz ustalić, co mogły zawierać słoje i naczynia. Chcą dowiedzieć się, w jaki sposób wykorzystywane były w procesie mumifikacji i balsamowania oraz jak dokładnie wyglądał sam rytuał.   Archeologom udało się odnaleźć również zestaw urn kanopskich. W starożytnym Egipcie pełniły funkcje rytualnych naczyń, do których wkładano wnętrzności zmarłego, które usuwano jeszcze przed mumifikacją. Następnie chowano je w grobowcu w towarzystwie mumii. Odnalezione przez badaczy kanopy były jednak puste. Nie byłoby w tym nic dziwnego, gdyby nie fakt, że na naczyniu widniało napis „Wahibre-mery-Neith"". To egipskie imię męskie. Obok znajdował się również dopisek, że mężczyzna ten „jest synem Lady Irturu”.    Archeolodzy nie są pewni, kim był ten mężczyzna, ani dlaczego urny były puste. – Wciąż staramy się wyjaśnić tę zagadkę. Być może były to tylko symboliczne kanopy. Na razie musimy poczekać, aż uda nam się dotrzeć do całości pradawnego grobowca – przekazał w oświadczeniu Jiří Janák, jeden z autorów odkrycia.   Uczeni podejrzewają, że znalezione kanopy mogły również symbolizować synów Horusa. Znajdowały się w niektórych mogiłach, aby rytuał pogrzebowy był bardziej uroczysty. Archeolodzy, którzy brali udział w wykopaliskach przyznają, że tego rodzaju magazyny z utensyliami do mumifikacji bardzo często znajdowały się w pobliży dużych grobowców. Dodają jednak, że jeszcze nigdy nie odnaleźli aż tak dużej skrytki. Badacze są przekonani, że w pobliżu znajduje się jeszcze jedno miejsce pochówku, którego do tego pory nie udało się odnaleźć.   Autorzy odkrycia sugerują również, że wielkość magazynu oraz rodzaj pobliskiego grobowca może świadczyć o tym, że należał do osób, które były postawione bardzo wysoko w hierarchii społecznej. Naukowcy szacują, że skrytka z przedmiotami do mumifikacji pochodzi prawdopodobnie z VI wieku p.n.e. – To odkrycie jest niezwykle cenne, ponieważ dostarcza nam wielu informacji dotyczących zwyczajów pogrzebowych i mumifikacji z okresu starożytnego Egiptu – mówił Jiří Janák.   Okres, z którego pochodzą odnalezione artefakty, to czas, w którym Egipcjanie zaciekle walczyli o swoją niezależność od Imperium Perskiego. Krajem rządziła wtedy dynastia Achemenidów, która w 525 roku p.n.e podbiła Egipt. W tym czasie krajem władali między innymi Kambyzes II, Kserkses, Sogdianos i Dariusz I Wielki. Co ciekawe, nekropolia została zbudowana w stylu typowo egipskim. Prawdopodobnie budowniczym zależało na tym, aby zachować narodową kulturę i styl. "
Największe psy na świecie – poznaj rekordowe rasy psów,https://www.national-geographic.pl/artykul/najwieksze-psy-na-swiecie-poznaj-rekordowe-rasy-psow,Artur Białek,['Przyroda'],"Największe psy na świecie, przy których nawet okazały owczarek niemiecki wygląda dość skromnie, całkowicie zmieniają definicję ""dużego psa"". Potężna budowa i znaczna masa to cechy, które zdają się wskazywać na agresywną naturę olbrzymich pupili. Trzeba jednak wiedzieć, że wielkie psy świata to niekoniecznie rasy obronne, a wśród nich znajdziemy też wiele ""pieszczochów"", którym nie w głowie boje. Już na wstępie warto zaznaczyć, że największe psy na świecie nie są przeznaczone dla niedoświadczonych opiekunów. W dużej mierze wynika to z ich temperamentu i wielkiej siły, nad którą trzeba zapanować, ale nie tylko. Trzeba zdać sobie sprawę z tego, że podobnie jak największe koty domowe, wielkie psy wymagają szczególnej opieki i uwagi. Gdy im ją zapewnimy, okażą się wspaniałymi towarzyszami, wyjątkowo oddanymi swojemu właścicielowi. fot. Metin Aktas/Anadolu Agency via Getty Images Zestawienie największych psów świata otwiera mastiff tybetański - potężnie zbudowany i bogato owłosiony molos typu górskiego. To jedna z tych ras, które zachowały wiele cech pierwotnych - samodzielność i niezależność. Mimo to, sympatycznie wyglądające olbrzymy mocno przywiązują się do swoich opiekunów, wykazując wyjątkową cierpliwość w kontaktach z nimi. Trzeba jednak pamiętać, że nieumiejętnie prowadzony, może przejawiać agresję wobec ludzi. Samce osiągają minimum 66 cm w kłębie i wagę od 45 do 75 kg, a suczki - minimum 61 cm i wagę od 34 do 55 kg. Kolejna wielka rasa to mastiff neapolitański - potężny molos o krótkiej sierści i dużej ilości luźnej skóry. W przeszłości, przedstawicieli tej rasy hodowano jako psy bojowe. Przełożyło się to na sporą nieufność i agresywną, impulsywną naturę. Należy jednak zaznaczyć, że współczesne mastiffy neapolitańskie, które pełnią rolę psów do towarzystwa, są znacznie bardziej zrównoważone i przewidywalne. Mimo to, mówimy tu o psach wymagających prowadzenia pewną, doświadczoną ręką. Wobec swoich właścicieli są lojalne i uczuciowe, ale trzeba wiedzieć, że najbardziej przywiązują się do jednej osoby, którą same wybierają. Samiec osiąga wysokość w kłębie od 63 do 77 cm i wagę w przedziale 60-70 kg. Wymiary i waga suczki to 58-70 cm i 50-60 kg. W rankingu największych psów świata nie może zabraknąć owczarka kaukaskiego. To wyjątkowo wymagająca rasa. Pokryty gęstym futrem kolos wykazuje znaczną samodzielność i nie jest specjalnie skory do współpracy z ludźmi. Prawidłowo prowadzony osobnik jest przyjazny wobec wszystkich członków rodziny, jednak natura stróża i instynkt terytorialny każą mu być nieufnym wobec obcych. Każdy intruz, który pojawi się na terenie ""kaukaza"", zostanie zaatakowany. Samiec osiąga 72-75 cm w kłębie i wagę przynajmniej 50 kg (znane są osobniki ważące ok. 100 kg). Suczka jest nieco mniejsza - osiąga 67-70 cm i minimalną wagę 45 kg. Kolejne miejsce w zestawianie zajmuje molos typu górskiego, reprezentujący tureckie rasy. Kangal to urodzony stróż, który nie ulęknie się żadnego intruza. Na co dzień, wydaje się powolny i ociężały. To tylko pozory. Pies nie traci energii bez potrzeby, ale w sytuacji zagrożenia terenu, który pilnuje, okazuje się niezwykle szybki i zwinny. Nie szczeka bez potrzeby i nie manifestuje swojej obecności w żaden inny sposób. To sprawia, że dla intruza pozostaje niewidoczny, przynajmniej do momentu, gdy ten nie wtargnie na teren psa. Kangale przywiązują się do wszystkich członków rodziny i wykazują wyjątkową cierpliwość w kontaktach z dziećmi. Samce mierzą od 74 do 85 cm i osiągają wagę od 50 do 70 kg. Wymiary i masa suczek to 71-79 cm i 40-60 kg. Kolejnego psiaka na naszej liście nie trzeba przedstawiać nikomu. Olbrzymi ""kudłacz"" (pamiętajcie jednak, że bernardyny występują także w odmianie krótkowłosej) charakteryzuje się umiarkowanym temperamentem i łagodnym usposobieniem. Nie można jednak zapomnieć, że bernardyny wykazują skłonność do stróżowania, więc nie są całkowicie pozbawione agresji. Są natomiast tolerancyjne wobec innych psów, zaakceptują też kota. Uwielbiają kontakt z opiekunami i są wyjątkowo delikatne wobec dzieci. Samiec może osiągać 70-90 cm w kłębie, natomiast suczka - 65-80 cm. To bardzo ciężkie psy. Ich waga zamyka się w przedziale 65-120 kg.  Podobnie jak bernardyn, nowofundland do ""kudłaty"" kolos o wyjątkowo zrównoważonym charakterze. Potrzebuje stałego kontaktu z opiekunami, jest wyrozumiały wobec dzieci i łatwo zaprzyjaźnia się z innymi czworonogami. Agresja nie leży w jego naturze, co sprawia, że nie nadaje się do roli stróża - nowofundland nawet obcych wita machaniem masywnego ogona, a w obronie właścicieli staje tylko w wyjątkowych sytuacjach. Samiec osiąga ok. 71 cm wysokości w kłębie i 70 kg wagi. Suczki są wyraźnie mniejsze - osiągają 66 cm i 55 kg.  Pokryty krótką lecz gęstą sierścią mastiff hiszpański już samym wyglądem budzi ogromny respekt. W odróżnieniu od wielu innych molosów, jest wyjątkowo zrównoważony. Ma świadomość swojej siły, co przekłada się na znaczną pewność siebie. W związku z tym, w większości sytuacji pies przejawia stoicki spokój, odstraszając potencjalnego intruza jedynie głębokim szczeknięciem. To typowy towarzysz jednego właściciela, ale pozostaje lojalny wobec całej rodziny. Samce osiągają od 77 do 88 cm w kłębie i wagę 90-100 kg, a suczki - od 72 do 88 cm i 55-80 kg.  Mówi się, że na miłość wilczarza irlandzkiego trzeba sobie zapracować. Rzeczywiście, ten wielki pies będzie wyjątkowo oddany i wierny, ale pod warunkiem, że opiekunowi uda się nawiązać z nim głęboki kontakt. Jest przyjazny wobec ludzi, ale obcych może traktować ze sporym dystansem. Samiec osiąga minimum 79 cm w kłębie i wagę do 54,5 kg, suczka - minimum 71 cm i 40,5 kg. Co łączy największe psy i największe pająki na świecie? Odstraszają samym wyglądem, ale często nie przejawiają agresywnych zachowań. Właśnie tak jest z flegmatycznym mastiffem angielskim. Kolos o łagodnym usposobieniu jest wyjątkowo zrównoważony. To nie tylko jeden z największych, ale i najcięższy pies świata. Rekordzistą w tej kategorii był Zorba - osobnik ważący 155 kg! Przeciętni przedstawiciele tej rasy ważą od 85 do 120 kg (suczki od 75 do 95 kg) i osiągają 70-90 cm w kłębie. Największe zwierzęta świata są doprawdy imponujące. Udowadnia to rasa zamykająca nasze zestawienie. Dog niemiecki z całą pewnością nie jest najbardziej masywnym czworonogiem, ale za to najwyższym. Wystarczy powiedzieć, że tytuł największego psa świata dzierży Freddy - dog mierzący aż 103,5 cm w kłębie. Gdy ten kolos stanie na dwóch łapach, osiąga 2,24 m!"
"Toksoplazmoza sprawia, że ludzie stają się bardziej atrakcyjni? Zaskakujące wyniki badań",https://www.national-geographic.pl/artykul/zakazenie-toksoplazmoza-sprawia-ze-ludzie-staja-sie-bardziej-atrakcyjni-zaskakujace-wyniki-badan-220518010500,Unknown,"['Nauka', 'Ludzie']","Toxoplasma gondii to pierwotniak (według nowej klasyfikacji – protist) wywołujący zakaźną chorobę pasożytniczą. Atakuje nie tylko ludzi i nie tylko ssaki, ale również ptaki. Jego obecność stwierdzono u 200 gatunków zwierząt.   Ostatecznym żywicielem pasożyta są koty. W ich organizmie Toxoplasma gondii rozmnaża się płciowo, tworząc tzw. oocysty. Zwierzę wydala je razem z odchodami. Popularne przekonanie głosi, że toksoplazmozą zarażamy się właśnie od kotów. To jednak zaledwie ułamek prawdy. W rzeczywistości wystarczy kontakt z nie dość dobrze nieumytymi warzywami lub zjedzenie niedogotowanego mięsa. Pierwotniak może również zarazić dziecko w łonie matki – i jest dla niego bardzo groźny. Stąd kobiety w ciąży powinny wykonywać testy kontrolne na toksoplazmozę. Jaka jest szansa, że w ciągu życia będziemy mieć do czynienia z Toxoplasma gondii? Bardzo duża. Szacuje się, że pierwotniak zaraża się od 30 do 50 proc. całej populacji. U zdrowych dorosłych toksoplazmoza przebiega bezobjawowo. Nosiciele często w ogóle nie wiedzą, że zarazili się pasożytem. Nie oznacza to jednak, że pierwotniak nie miał na nich wpływu. W 2015 r. naukowcy przeprowadzili badania, z których wynikało, że mężczyźni zakażeni toksoplazmozą przejawiali większą skłonność do zachowań ryzykownych i impulsywnych. Przyczyną miał być podwyższony poziom testosteronu. To efekt uboczny strategii pasożyta. Infekując np. gryzonie sprawia, że stają się one śmielsze i częściej padają ofiarą kotów - ostatecznych żywicieli T. gondii. Z kolei badania opublikowane w 2019 r. wykazały, że osoby zainfekowane pasożytem mają większe upodobanie do BDSM. Niektórzy badacze uważają nawet, że Toxoplasma gondii wywiera bardzo skomplikowany wpływ na cały ludzki organizm. Ma oddziaływać na poziomy neuroprzekaźników i hormonów, zwiększając skłonność do uzależnień. A także „przeprogramowując” żywiciela tak, by – zmieniając jego zachowanie – zwiększyć szanse na zakażenie kolejnej osoby. Jednak czy tylko zachowanie? W najnowszy numerze czasopisma naukowego „PeerJ” ukazała się artykuł, który zawiera zaskakującą hipotezę. Według jego autorów, naukowców z fińskiego Uniwersytetu w Turku, Toxoplasma gondii również nas upiększa. Dosłownie. – Niektóre pasożyty przenoszone drogą płciową, takie jak T. gondii, mogą zmieniać wygląd gospodarza – napisali naukowcy w swojej pracy. – Może to być skutek uboczny infekcji lub celowa strategia pasożyta starającego się zarazić kolejnego żywiciela. By przetestować tę teorię, naukowcy porównali 35 zakażonych osób ze 178, które nie miały kontaktu z pasożytem. Co istotne, wszyscy uczestnicy badań byli zdrowi. Nawet nosiciele Toxoplasma gondii nie wykazywali żadnych objawów choroby. Jak się okazało, twarze osób, które miały kontakt z pasożytem, były bardziej symetryczne. Symetrię twarzy – i całego ciała – wiąże się ze zdrowiem, dobrymi genami, atrakcyjnością. Co więcej, kobiety zakażone Toxoplasma gondii miały niższy wskaźnik BMI (mierzący masę ciała), a także wyżej oceniały swój wygląd i miały więcej partnerów seksualnych. W drugim eksperymencie 205 ochotników miało za zadanie obejrzeć i ocenić zdjęcia twarzy badanych. Zakażeni zostali uznani i za zdrowszych, i za atrakcyjniejszych od tych, którzy nie mieli kontaktu z pasożytem. Naukowcy podkreślają, że jedno badanie to zbyt mało, by wyciągać z niego wiarygodne wnioski. Ich zdaniem może być i tak, że zdrowi, atrakcyjni ludzie lepiej znoszą zakażenie pasożytem. Piszą więc, że konieczne są dalsze, szerzej zakrojone testy."
NASA zaprojektowała nowy „plecak” dla astronautów na Księżycu. Jest totalnie odlotowy!,https://www.national-geographic.pl/artykul/nasa-zaprojektowala-nowy-plecak-dla-astronautow-na-ksiezycu-jest-totalnie-odlotowy-220422100502,Unknown,"['Kosmos', 'Nauka']","Już za trzy lata, w 2025 r., ludzie mają powrócić na Księżyc w ramach programu Artemis. Przyszła ekspedycja ma różnić się od misji Apollo wieloma istotnymi elementami. Tym razem naturalnego satelitę Ziemi odwiedzą przede wszystkim naukowcy, a nie wojskowi (wysyłani na Księżyc w XX wieku). W misji ma również wziąć udział kobieta. Istotne jest również miejsce, które będzie badać ekspedycja. To księżycowy biegun południowy. Charakteryzuje go niezwykły układ światła i cienia, niespotykany nigdzie na Ziemi. Po pierwsze, na biegunie południowym Księżyca Słońce nigdy nie podnosi się trzy stopnie powyżej linii horyzontu. Po drugie, dzięki sondzie Lunar Reconnaissance Orbiter można dokładnie prześledzić stopniowe przesuwanie się promieni słonecznych. Poniższy film pokazuje, jak zmienia się oświetlenie bieguna w czasie dwóch księżycowych dni odpowiadających dwóm miesiącom na Ziemi. Z powodu pofałdowanego ukształtowania terenu pewne rejony są cały czas oświetlone, pewne pozostają w permanentnych ciemnościach, a jeszcze po innych światło przesuwa się stopniowo, ustępując cieniowi. Prowadzenie badań w takich warunkach wymaga specjalnego sprzętu. Jakie musi mieć możliwości, by astronauci np. nie pogubili się w ciemnościach? – My, ludzie, orientujemy się w terenie względem pewnych charakterystycznych punktów, takich jak skupisko drzew albo odległy szczyt – mówi dr Michael Zanetti, planetolog NASA. – Jednak nic takiego nie istnieje na Księżycu. Zanetti kieruje projektem KnaCK. Pod tym skrótem – rozwiniętym do Kinematic Navigation and Cartography Knapsack – kryje się przenośny, ultraczuły lidar, kształtem przypominający plecak. Lidar to wspomagany laserowo system do obrazowania przestrzennego. Jest dobrze znany naukowcom. Na Ziemi pozwala przeskanować teren z wysokości i zbadać, co znajduje się pod nieraz gęstą warstwą roślinności. Jest więc bardzo użyteczny np. dla archeologów, którym pozwala tworzyć trójwymiarowe mapy terenu, a dzięki temu wyszukiwać niewidoczne stanowiska i obiekty archeologiczne. KnaCK to efekt współpracy NASA z dwiema firmami: Torch Technologies i Aeva. Prototyp został przetestowany pod koniec zeszłego roku na Florydzie. Sprawdził się świetnie. Może pracować w całkowitych ciemnościach, zbierać dane o milionach punktów pomiaru na sekundę, tworzyć mapy 3D. Do działania nie potrzebuje nieobecnego na Księżycu GPS-u. – KnaCK będzie na bieżąco pomagał eksplorerom na Księżycu śledzić drogę ich wędrówki, jej kierunek, odległość od bazy – opowiada dr Zanetti. – Będą mogli nawet oznaczyć miejsca, gdzie znaleźli unikatowe minerały i formacje skalne, by wrócić do nich później – dodaje. Urządzenie jest na razie prototypem, który potrzebuje dalszych usprawnień. Musi stać się „księżycoodporne” – czyli zabezpieczone przed silnym promieniowaniem słonecznym oraz wpływem niskiej grawitacji. Powinno też zostać znacząco zmniejszone. Najlepiej do rozmiarów aluminiowej puszki po napojach. Zanetti wyobraża sobie, że wówczas KnaCK w ogóle przestanie być plecakiem. Będzie można przymocować go do łazika albo nawet do hełmu astronautów, zapewniając im bezpieczeństwo i niespotykane możliwości eksploracji."
"Albert Einstein: 15 rzeczy, których nie wiedzieliście o tym wybitnym fizyku",https://www.national-geographic.pl/artykul/albert-einstein-15-rzeczy-ktorych-o-nim-nie-wiedzieliscie,Archiwum National-Geographic.pl,"['Ludzie', 'Nauka']","Gdybym go spotkał, z przyjemnością postawiłbym mu piwo, ale raczej niechętnie przedstawiłbym go mojej siostrze – tak niekonwencjonalnie wypowiedział się o słynnym naukowcu Dennis Overbye, autor książki „Einstein in Love”. Z biografii, będącej zwieńczeniem dziesięcioletnich poszukiwań, wyłania się postać człowieka, który w życiu prywatnym był przede wszystkim: niewierny, nieodpowiedzialny, niedojrzały. Jako odkrywca Einstein nie miał sobie równych. Nauka była dla niego wszystkim. Ucieczką od chaosu codzienności, ostoją, oazą imperatywem. Sam geniusz miał do siebie duży dystans. Swoje największe odkrycie komentował: „Dlaczego właśnie ja sformułowałem zasadę względności? Ile razy zadaję sobie to pytanie wydaje mi się, że przyczyna jest następująca: Normalny dorosły człowiek w ogóle nie rozmyśla nad problemami czasu i przestrzeni. W jego mniemaniu przemyślał to już w dzieciństwie. Ja jednak rozwijałem się intelektualnie tak wolno, że czas i przestrzeń zajmowały moje myśli nawet wtedy, gdy stałem się już dorosły”. Jego pierwszą żoną była Mileva Marić. Poznali się na prestiżowej politechnice, znanej dziś jako Szwajcarski Instytut Technologiczny (ETH). Od wiosny 1899 roku byli nierozłączni. Całe noce dyskutowali o fizyce. „To nie jest kobieta, to mól książkowy!” – krzyczała matka Einsteina. Albert Einstein w podróży z żoną po Stanach Zjednoczonych / fot. Getty Images Einstein miał najniższą średnią w grupie na studiach. Prześlizgiwał się z roku na rok i był jednym z nielicznych, którym nie zaoferowano posady. W styczniu 1902 r. w rodzinnym domu Milevy w Nowym Sadzie urodziła się dziewczynka o imieniu Lieserl. Einstein nigdy nie zobaczył córki. Jego ojcostwo wyszło na jaw przeszło 30 lat po jego śmierci, kiedy wydawca Robert Schulmann – zasłyszawszy o miłosnej korespondencji, przechowywanej przez mieszkającą w Kalifornii rodzinę uczonego – po nitce do kłębka trafił na sejf bankowy z czterystoma listami, wśród których znajdowały się listy Alberta do Milevy. Do tej pory nie wiadomo, co stało się z dzieckiem. Prawdopodobnie dziewczynka zmarła na szkarlatynę albo została oddana do adopcji. Rok po ślubie Einstein i Milevy urodził się syn Hans Albert. Wiele lat później zdobył światową sławę w dziedzinie inżynierii hydraulicznej. Drugi syn naukowca cierpiał na schizofrenię. Na świat przyszedł w 1910 roku. Einstein i Mileva rozwiedli się w 1919 r. Przed sądem słynny naukowiec przyznał się do cudzołóstwa. Kilka miesięcy później poślubił Elsę Löwenthal. Wcześniej jednak wyznał swojej drugiej żonie, że… właściwie wolałby ożenić się z jej dwudziestoletnią córką.

[ Komunikat: kliknij tutaj prawym przyciskiem myszki, jeśli chcesz usunąć promowany tekst ] Druga żona Einsteina była elegantką, która lubiła brylować w towarzystwie. Nie zawsze jej to wychodziło. Anegdota głosi, że raz na przyjęciu Elsa zjadła dekorację kwiatową, ponieważ pomyliła ją z sałatką. Druga żona Einsteina tolerowała liczne romanse męża. Jedną z kochanek Einsteina zatrudniła nawet jako sekretarkę.
 
Albert Einstein na Uniwersytecie Princeton 5 maja 1958 roku. Od powstania tego ikonicznego zdjęcia minęło już ponad 60 lat. / fot. Getty Images Rok 1905 jest uznawany za Annus Mirabilis, najlepszy w karierze naukowej Einsteina. To właśnie wtedy powstały przełomowe prace naukowe: o kwantowej teorii efektu fotoelektrycznego, o ruchach Browna, o elektrodynamice ciał w ruchu, czyli szczególna teorii względności, oraz słynna praca „Czy bezwładność ciała zależy od zawartej w nim energii?”. Nadal nie wiadomo, czy to właśnie Einstein był jednym autorem swoich słynnych prac. Kontrowersje rozgorzały po opublikowaniu listów Alberta do pierwszej żony. Naukowcy zgadzają się co do tego, że Einstein podziwiał inteligencję Milevy. Wiadomo także, że w liście do niej z 1901 roku zawarł dość znaczące zdanie: „Ależ będę szczęśliwy i dumny, kiedy będziemy razem i będziemy mogli uwieńczyć sukcesem nasze prace nad względnością ruchu”. Podobnych cytatów jest wiele. Część badaczy widzi w nich dowód na naukową współpracę małżonków.
  Kontrowersji w sprawie autorstwa prac naukowych z 1905 roku jest więcej. Autor eseju biograficznego pod tytułem „Ms. Einstein” Evan Harris Walker dotarł do prasowej informacji, opublikowanej w 1956 roku (czyli zaledwie rok po śmierci Einsteina). Wynika z niej, że fizyk Abram Joffe – będąc młodym asystentem Wilhelma Roentgena, członka rady wydawniczej prestiżowego czasopisma „Annalen der Physik” – miał okazję widzieć złożony do druku rękopis szczególnej teorii względności. Pamięta, że był on podpisany Einstein-Marity. Marity jest zaś węgierską formą nazwiska Marić! Mileva używała go jedynie w oficjalnych dokumentach Mimo wielokrotnych nominacji to nie szczególna teoria względności przyniosła Einsteinowi nagrodę Nobla. To najwyższe naukowe wyróżnienie naukowiec otrzymał dopiero kilka lat później za wyjaśnienie efektu fotoelektrycznego. Uczony nigdy nie odebrał nagrody osobiście i się nią nie chwalił. Albert Einstein podczas jednego z wykładów transmitowanych w radio (około roku 1955). / fot. Getty Images Zdaniem prof. Umberto Bartocciego z Uniwersytetu w Perugii najsłynniejszy wzór fizyczny świata E=mc2 nie jest autorskim odkryciem Einsteina. Noblista opublikował go w roku 1905 w pracy „Czy bezwładność ciała zależy od zawartej w nim energii?”. Jednak już 2 lata wcześniej formułę tę podał Olinto De Pretto, przemysłowiec i samouk z Wenecji Euganejskiej. Nie ma dowodów, które potwierdzają, że Einstein znał pracę Olinto De Pretto. Wiadomo jednak, że Einstein doskonale znał język włoski i zamieszczał w magazynie „Annalen der Physik” recenzje ukazujących się po włosku artykułów naukowych z zakresu fizyki. Zdaniem prof. Bartocciego artykuł włoskiego samouka nie mógł więc ujść jego uwadze."
Niedźwiedzie zamieszkały pod jednym z kalifornijskich domów. Właściciele przez wiele miesięcy nie mieli o tym pojęcia,https://www.national-geographic.pl/artykul/niedzwiedzie-zamieszkaly-pod-jednym-z-kalifornijskich-domow-wlasciciele-przez-wiele-miesiecy-nie-mieli-o-tym-pojecia-220425013556,Unknown,['Przyroda'],"Nieproszeni goście to zazwyczaj nie lada problem. Szczególnie, jeśli mówimy o wszelkiego rodzaju zwierzętach lub owadach. Niektóre wprawdzie nie stanowią większego zagrożenia, ale ich obecność może spędzać sen z powiek lokatorom. A zdarzają się przecież intruzi, którzy w nieprzyjemny sposób potrafią dawać o sobie znać. A co, jeśli w naszym domu zamieszkałaby grupa niedźwiedzi? I, co więcej, gdyby przez wiele miesięcy nikt nawet nie zdawałby sobie sprawy, że te wielkie ssaki tam są? To właśnie historia, która wydarzyła się w małym kalifornijskim miasteczku, na wschód od Sacramento. Jeden z mieszkańców budynku w South Lake Tahoe przez kilka miesięcy słyszał dziwne dźwięki pod podłogą. Mężczyzna, który chce pozostać anonimowy, twierdzi, że przez cały ten czas z dołu wydobywały się odgłosy chrapania, szurania i mruczenia. Postanowił zapytać sąsiadów, czy ci również słyszą te niepokojące hałasy. Odpowiedź była przecząca. Dopiero w ubiegłym tygodniu dźwięki stały się na tyle intensywne, że lokator był w stanie zidentyfikować, do kogo należą. Mieszkaniec od razu zadzwonił do organizacji BEAR League, która dba o bezpieczeństwo niedźwiedzi w stanie Kalifornia. Pracownicy niezwłocznie przyjechali na miejsce, aby dokonać oględzin domu. Okazało się, że w przestrzeni pod budynkiem zamieszkała samica niedźwiedzia czarnego wraz z czterema młodymi. – Zwierzęta zimowały w tym miejscu prawdopodobnie od grudnia – mówiła szefowa BEAR League Ann Bryant. – Odgłosy, które mogli słyszeć mieszkańcy to chrapanie, karmienie i tarzanie się po ziemi. Niedźwiedzie bowiem, wbrew powszechnej opinii, nie zapadają w głęboki sen, czyli tak zwaną hibernację, ale przechodzą w stan tzw. odrętwienia – dodaje Bryant. Kiedy pracownicy ochrony zwierząt przyjechali na miejsce, zwierzęta powoli zaczynały wychodzić spod domu, a to oznacza, że wybudziły się na dobre z zimowego snu. – Na początku wyszła matka. Widać było, że czeka na swoje dzieci. Po pewnym czasie z kryjówki kolejno wydostawały się cztery młode – przekazała Bryant. – Człowiek, który do nas zadzwonił, aby zgłosić obecność niedźwiedzia, sądził, że w tym miejscu jest tylko jeden osobnik – dodaje szefowa BEAR League. Mieszkańcy budynku mogą być dumni ze swojego sąsiada, który w porę postanowił zawiadomić odpowiednie służby. Bliskie spotkanie z niedźwiedziem może być przecież niezwykle niebezpieczne. Warto pamiętać, że młode osobniki mogą być ciekawskie i nie bać się ludzi, ale ich matka zazwyczaj jest niedaleko. W żadnym wypadku nie należy wchodzić w interakcje z młodymi. Samica może zaatakować myśląc, że człowiek chce wyrządzić krzywdę jej dzieciom.  Sen zimowy, który nazywany jest również hibernacją, jest to fizjologiczny stan odrętwienia organizmu, w który przechodzą niektóre zwierzęta stałocieplne. W zależności od gatunku może trwać od kilku tygodni do kilku miesięcy. W tym czasie procesy życiowe zostają spowolnione. Umożliwia to przetrwanie zimy, w czasie której zdobywanie pokarmu i życie są o wiele trudniejsze. W trakcie snu zimowego tempo przemiany materii ssaków może być nawet 20 razy mniejsze niż normalnie. Dodatkowo podczas hibernacji w minimalnym stopniu pracuje ich układ immunologiczny. Właśnie dlatego naukowcy zaznaczają, że zwierzęta na te kilka tygodni lub miesięcy szukają zazwyczaj bezpiecznego schronienia. Okres odrętwienia jest poprzedzony gromadzeniem tłuszczu brunatnego, czyli zapasów energii w organizmie, a niekiedy także zebraniem zapasów pokarmu do gniazda. Niedźwiedź czarny nazywany jest również amerykańskim lub baribalem. Jest to drapieżny ssak, który zamieszkuje głównie górskie i leśne tereny Ameryki Północnej (Kanady, Stanów Zjednoczonych i Meksyku). Samce mogą ważyć ponad 400 kg i osiągają długość do 200 cm. Z kolei samice średnio ważą ok. 230 kg i mają 120–160 cm długości. Cechuje je czarna sierść, która niekiedy przybiera brązowe i płowe odcienie. "
"Dziwne zjawiska na niebie, o których istnieniu nie miałeś pojęcia – TOP 11",https://www.national-geographic.pl/artykul/dziwne-zjawiska-na-niebie-ktore-z-nich-sa-najbardziej-niezwykle,Unknown,['Nauka'],"Dawniej wszelkie niecodzienne zjawiska występujące na niebie tłumaczono działaniem bóstw lub istot pozaziemskich. Rzeczy obce, nieznane i dziwne rozpalały wyobraźnię ludzi przez tysiące lat. Dzisiaj, wraz z postępem nauki i badań doskonale wiemy, w jaki sposób i dlaczego powstaje większość dziwnych zjawisk na niebie. A rozwiązanie zagadki powstawania reszty z nich jest zapewne tylko kwestią czasu.  Chmury soczewkowate, superkomórki burzowe, ogniste tęcze i słońce poboczne – to tylko niektóre z niecodziennych zjawisk występujących w naturze. Poznaj wyjątkowe, zapierające dech w piersiach zjawiska, które mogą pojawić się na niebie. Pierwszym przykładem dziwnego zjawiska na niebie są superkomórki burzowe. Ich powstawanie jest dość powszechne na całym świecie. Jednak najczęściej pojawiają się w tzw. Alei Tornad, czyli obszarze położonym w Stanach Zjednoczonych, na którym licznie występują gwałtowne burze i tornada. Superkomórka burzowa (ang. supercell storm) jest bardzo niebezpiecznym rodzajem chmury burzowej. Charakteryzuje ją wstępujący mezocyklon, czyli wirujący prąd powietrza. Superkomórki burzowe mają postać ogromnej, widowiskowej, sięgającej nawet kilkudziesięciu kilometrów chmury. Mogą one powodować silne tornada oraz ulewne opady deszczu czy opady gradu o dużych rozmiarach. Trzeba przyznać, że już zwykła tęcza widniejąca na niebie jest ładnym i miłym dla oka zjawiskiem. A co dopiero, kiedy w grę wchodzi ognista tęcza? Jak sama nazwa wskazuje, jest to tęcza, którą cechą charakterystyczną jest podobieństwo do płomieni. W rzeczywistości nie jest jednak ani tęcza ani płomienie. Jest to łuk horyzontalny o mocnych, wyraźnych kolorach, który powstaje poprzez załamanie światła na kryształkach lodu na chmurach pierzastych. Tylko i wyłącznie wtedy, kiedy słońce jest położone nie wyżej niż 55° nad horyzontem. Ognista tęcza występuje także w Polsce – możną ją zaobserwować od maja do sierpnia. To jedno z tych dziwnych zjawisk na niebie, którego pochodzenie nie zostało jeszcze do końca wyjaśnione. Według jednej z teorii chmury mammatus powstają, gdy na parujące z dolnej części chmury krople wody napłynie masa chłodnego powietrza. Chmury mammatus mają postać licznych, pokrywających całe niebo chmurek w kształcie najczęściej określanym jako wymiona lub bąbelki.  Chmury Mammatus / fot. Getty Images Chmury soczewkowate, czyli altocumulus lenticularis to nieruchome chmury w kształcie soczewek. Powstają na dużych wysokościach pod kątem prostym do kierunku wiatru. Chmury te rozpalają wyobraźnię milionów ludzi, ponieważ swoim charakterystycznym wyglądem przypominają ogromne latające spodki UFO. Słońce poboczne to zjawisko optyczne powstające w atmosferze. Jest ono plamą światła występującą na przecięciu halo opisanego oraz kręgu parhelicznego. Zjawisko to występuje zazwyczaj po obu stronach słońca, przez co obserwujący ma wrażenie, że zamiast jednego słońca na niebie widzi aż trzy. Słońce poboczne jest dobrze widoczne szczególnie, gdy słońce jest nisko nad horyzontem. Słońca poboczne powstają wskutek załamania się promieni słonecznych na kryształach lodu, które występują w formie sześciokątnych płytek opadających w pozycji poziomej. Zjawiska świetlne podczas trzęsienia ziemi (ang. earthquake lights, w skrócie EQL) są niezwykłymi fenomenami, które można obserwować na niebie na obszarach i w pobliżu obszarów występowania stresu tektonicznego i aktywności sejsmicznej lub wulkanicznej. EQL to kolejne zjawisko, które nie zostało do końca wyjaśnione. Niektóre z hipotez mówią o powstawaniu EQL w konsekwencji zjawisko piezoelektryczności, ogrzewania przez tarcie, tryboluminescencji lub emisji eksoelektronowej. EQL występują przed i podczas trzęsienia ziemi. Maja postać jasnych, okrągławych plam lub kolorowych poświat. Chwała Poranna (ang. Morning Glory) to nazwa niesamowicie widowiskowego i rzadkiego fenomenu metrologicznego. Pod terminem chwała poranna kryje się dziwne zjawisko na niebie, które przyjmuje postać chmur ułożonych w charakterystyczne wały. Wały te mogą osiągać długość nawet kilkuset kilometrów! Chwała poranna powstaje, gdy chmura porusza się z dużą prędkością – około 50–60 km/godz. – od morza w kierunku lądu. Niestety, zjawisko to można obserwować głównie w Australii, tylko od sierpnia do listopada. Słupy świetlne, jak sama nazwa wskazuje to zjawisko na niebie występujące w formie charakterystycznych słupów światła. Mogą przybierać różną wielkość i długość. Aby słupy świetlne powstały, musi zostać spełnionych kilka specjalnych warunków dotyczących temperatury, prędkości wiatru, ciśnienia i światła. Z tego względu zjawisko to jest stosunkowo rzadkie. Kiedy jednak występuje zachwyca swoim wyglądem. Słupy świetlne pojawiają się, gdy światło odbija się od płaskich kryształków lodu. Słupy mogą powstać zarówno ze sztucznego, jak i naturalnego światła. Najbardziej widowiskowe są te powstające z różnokolorowego światła sztucznego pochodzącego z miasta. Wtedy słupy są barwne i robią jeszcze większe wrażenie na obserwującym je widzu. Brudna burza to określenie na zjawisko powstawania burzy w wulkanicznej chmurze. Chmura wulkaniczna powstaje, gdy w atmosferę z dużą siłą wyrzucane są ogromne ilości pyłu wulkanicznego. Siła wyrzutu sprawia, że pył ten jest wyniesiony na kilkanaście kilometrów wysokości i tworzy swego rodzaju chmurę. Brudna burza powstaje w takiej właśnie chmurze. Według teorii naukowców jest skutkiem rozładowania się ładunku elektrycznego, który powstaje podczas erupcji poprzez tarcie o siebie drobin pyłu. Całość tworzy niebezpieczne, ale i zachwycające widowisko, które lepiej jednak podziwiać na zdjęciach niż w realu. Światła z Hessdalen to niewątpliwie jedno z najbardziej tajemniczych dziwnych zjawisk na niebie. Po raz pierwszy zaobserwowano je w latach 40. ubiegłego wieku w dolinie Hessdalen w Norwegii. Mają postać białych lub kolorowych świateł o różnej jasności. Mimo licznych badań naukowych do dzisiaj nie jest znana przyczyna pojawiania się świateł z Hessdalen. Istnieje wielu wyznawców teorii, że światła te są pochodzenia pozaziemskiego i mają powiązanie z aktywnością obcych cywilizacji. Dzięki licznym teoriom spiskowym światła z Hessdalen stały się atrakcją turystyczną ściągającą do doliny liczne tłumy miłośników zagadek i niewyjaśnionych zjawisk."
Biolodzy potwierdzają: szóste masowe wymieranie na Ziemi jest faktem,https://www.national-geographic.pl/artykul/biolodzy-potwierdzaja-szoste-masowe-wymieranie-na-ziemi-jest-faktem,Unknown,['Przyroda'],"Naukowcy coraz częściej ostrzegają przed ubożeniem bioróżnorodności naszej planety. Choć biolodzy każdego roku odkrywają nowe gatunki zwierząt i roślin, najczęściej i one są już zagrożone wyginięciem. To dowodzi, że grozi nam szóste masowe wymieranie na Ziemi. Według badaczy z University of Hawai'i w Mānoa to dzieje się już teraz. Pomimo drastycznego tempa wymierania gatunków, część ludzi nadal zaprzecza globalnemu zjawisku. Biolog Robert Cowie tłumaczy, że to może wynikać z niepełnej oceny kryzysu. – Te osoby koncentrują się na ssakach i ptakach, ignorując bezkręgowce, a przecież to one są podstawą bioróżnorodności – komentuje. W najnowszym badaniu Cowie i inni biolodzy z University of Hawai'i w Mānoa skupili się właśnie na wymieraniu bezkręgowców. Jak tłumaczą, śmiertelność tych stworzeń często jest pomijana nie tylko przez media, ale także przez organizacje przyrodnicze. Nawet Czerwona księga gatunków zagrożonych opracowana przez IUCN wymienia przede wszystkim ptaki, ssaki i płazy. Aby podkreślić ogromną skalę utraty bioróżnorodności nieuwzględnionej w danych IUCN, naukowcy przeanalizowali wymieranie mięczaków, które stanowią drugą co do wielkości grupę zwierząt bezkręgowych. Najwięcej jest stawonogów. Z obliczeń biologów wynika, że od 1500 r. wyginęło między 7,5 a 13 proc. spośród wszystkich 2 milionów znanych gatunków roślin i zwierząt. – Włączenie bezkręgowców było kluczem do potwierdzenia, że rzeczywiście jesteśmy świadkami szóstego masowego wymierania w historii Ziemi – potwierdza Cowie. Dodaje też, że masowe wymieranie nie dotyczy w tym samym stopniu wszystkich gatunków. Kryzys jest bardziej dotkliwy w przypadku zwierząt i roślin lądowych niż morskich. Autorzy badań nie wiedzą, czy i jak ludzie mogą całkowicie powstrzymać niepokojące zjawisko. Zachęcają jednak innych naukowców do publikowania w pełni oszacowanych statystyk i niezaprzeczania wymierania coraz większej liczby stworzeń. Ich zdaniem badacze powinni zwracać uwagę opinii publicznej na postępujący kryzys bioróżnorodności. Nawet jeśli nie uda nam się uratować wszystkich wymierających gatunków, to przemyślane działania mogą powstrzymać wyginięcie przynajmniej części z nich."
Kiedy ostatni raz miało miejsce globalne ochłodzenie? Czy może nadejść w przyszłości?,https://www.national-geographic.pl/artykul/kiedy-ostatni-raz-mialo-miejsce-globalne-ochlodzenie-czy-moze-nadejsc-w-przyszlosci,Unknown,"['Przyroda', 'Nauka|National Geographic > Historia']","Z ostatniego okresu, kiedy na Ziemi panowało ochłodzenie klimatu, pozostały nam liczne relacje świadków. Najsłynniejsza z nich to obraz namalowany przez Abrahama Hondiusa z 1677 r. Przedstawia ludzi bawiących się na całkowicie zamarzniętej Tamizie. Z tego samego okresu pochodzą mniej wiarygodne opowieści o jeżdżeniu po skutym lodem Bałtyku saniami. Między XVI a XIX wiekiem klimat na części globu faktycznie się ochłodził. Szacuje się, że w czasie tzw. małej epoki lodowcowej średnie temperatury półkuli północnej zmniejszyły się wówczas o jeden stopień Celsjusza. Zmiana ta spowodowana była m.in. osłabieniem aktywności Słońca. Najchłodniej było w czasie tzw. minimum Maudera, przypadającego na lata 1645–1715. W tych latach astronomowie obserwujący Słońce (m.in. Jan Heweliusz w Gdańsku) spostrzegli, że jest na nim znacznie mniej plam. Zaś te, które się pojawiały, widać było głównie z półkuli południowej. Mniej niż wcześniej odnotowywano również zórz polarnych. Później sytuacja zaczęła się zmieniać: aktywność Słońca wzrosła, co podnosiło temperaturę na Ziemi. Czy tylko Słońce miało wpływ na małą epokę lodowcową? Naukowcy wskazują też na dużą aktywność wulkaniczną i osłabienie Prądu Zatokowego. Jednak istnieją i inne, bardziej zaskakujące hipotezy. Pod koniec XV w. w obu Amerykach żyło między 40 a 100 mln ludzi. Na szeroką skalę uprawiali ziemię, oczyszczoną wcześniej z lasów. Pojawienie się w Nowym Świecie Europejczyków doprowadziło do zagłady rdzennych mieszkańców obu kontynentów amerykańskich. Aż 90 proc. z nich zmarło, głównie w wyniku chorób przywleczonych przez konkwistadorów. To złamanie się populacji mogło mieć nietypowy skutek. Dziesięć lat temu Richard Levle, geochemik z Uniwersytetu Stanforda, przedstawił teorię mówiącą, że wyludnienie Ameryk doprowadziło do ponownego zalesienia ogromnych połaci lądu. A w rezultacie – do przechwycenia ogromnych ilości dwutlenku węgla z atmosfery. To zaś właśnie mogło być przyczyną małej epoki lodowcowej. Podobne rozumowanie da się przeprowadzić i dla Europy. Zmniejszenie populacji spowodowane pandemią dżumy (Czarnej Śmierci) miało doprowadzić do zalesienia części terenów wcześniej zajętych przez rolnictwo. W efekcie doszło do sekwestracji CO2 i zaczęło się globalne ochłodzenie klimatu. Mitem jest jednak stwierdzenie, że obecny wzrost temperatur (poprzednia dekada była najcieplejsza w historii pomiarów) to efekt wzrostu aktywności Słońca czy innych przyczyn naturalnych. Klimat Ziemi zmieniał się w sposób naturalny do połowy XX wieku. Od lat 50. koncentracja gazów cieplarniach w atmosferze stała się tak duża, że temperatura zaczęła stopniowo wzrastać niezależnie od cykli słonecznych i innych naturalnych przyczyn. Zebrane przez naukowców dane pokazują, że związek między aktywnością Słońca a wzrostem temperatury na Ziemi ostatecznie zanika w latach 70. XX wieku. Zaczyna się wówczas globalne ocieplenie, które w XXI wieku przeradza się w katastrofę klimatyczną. To drastycznie szybki i drastycznie gwałtowny wzrost średnich temperatur całego globu spowodowany aktywnością człowieka. W długim okresie – mierzonym co najmniej milionami lat – Ziemia doświadczyła pięciu wielkich okresów zlodowaceń. Najstarsze, zwane zlodowaceniem hurońskim, miało miejsce ok. 2,45–2,2 mld lat temu. W czasie następnego, zwanego kriogeńskim (720–635 mln lat temu), prawdopodobnie cała Ziemia została pokryta lodem. Było to o tyle proste, że ląd tworzył wówczas jeden superkontynent, zwany Rodenią, który właśnie w kriogenie zaczął się rozpadać. Ostatnie wielkie zlodowacenie, plejstoceńskie, rozpoczęło się 2,58 mln lat temu. Nie należy go mylić z tzw. ostatnim okresem lodowcowym (Last Glacial Period, LGP) datowanym na 115–11,7 tys. lat temu. Po nim rozpoczął się tzw. interglacjał. Naturalne procesy klimatyczne zachodzące na Ziemi sprawiają, że nawet w czasie wielkich zlodowaceń dochodziło do pojawiania się naprzemiennych interglacjałów i glacjałów. Czyli okresów wzrostu temperatur i cofania się lodowców, oraz spadku temperatur i powiększania się terenów zajętych przez lodowce. Te procesy, działające w skali tysięcy i milionów lat, nie wykluczają, że i w dalekiej przyszłości może dojść do kolejnego globalnego ochłodzenia. W latach 40. XX wieku serbski naukowiec Milutin Milankovich zaproponował teorię opisującą naturalne przyczyny zmian klimatu na Ziemi. Jego zdaniem odpowiadały za to niewielkie zmiany osi obrotu Ziemi i jej orbity, które następują cyklicznie. Kąt nachylenia osi Ziemi w stosunku do płaszczyzny jej orbity zmienia się w okresie 41 tysięcy lat w zakresie 22,1–24,5 stopni. Obecnie wynosi 23,4 i maleje. Ma to wpływ na ilość energii docierających do regionów okołobiegunowych półkuli północnej. Upraszczając, czym kąt jest mniejszy, tym mniej dociera tam promieni słonecznych. Ochładza to Arktykę, pośrednio wpływając na klimat całej planety."
Odkryto nowy stan skupienia. Po co nam dwuwymiarowe ciało nadstałe,https://www.national-geographic.pl/artykul/w-laboratorium-po-raz-pierwszy-powstal-fenomen-dwuwymiarowe-cialo-nadstale-do-czego-mozna-je-wykorzystac,Unknown,"['Odkrycia', 'Nauka']","Kiedy w szkole uczyliśmy się o różnych stanach skupienia materii, wszystko było proste i zgodne z intuicją. Bez większych kłopotów dostrzegaliśmy dookoła siebie ciała stałe, ciecze i gazy. Zrozumienie, czym się różnią, nie wymagało łamania sobie głowy. Woda mogła być kostką lodu, cieczą, a odpowiednio mocno pogrzana – wyparować. Jednak te trzy stany skupienia wcale nie wyczerpują katalogu form, w jakich może znaleźć się materia:  Stanów skupienia materii – czy też bardziej precyzyjnie – faz materii może być nawet kilkaset. Niektóre z nich to koncepty czysto teoretyczne i nieraz mocno egzotyczne. Takim dziwnym tworem są ciała nadstałe (albo supersolidy, od ang. supersolid) – będące jednocześnie ciałem stałym i cieczą w stanie nadciekłym. W najnowszym numerze czasopisma naukowego „Nature” badacze donoszą, że udało im się – po raz pierwszy – stworzyć w laboratorium ciało nadstałe, które ma dwa wymiary. Wydawałoby się, że coś tak oczywistego jak ciecz, nie powinno kryć wielkich niespodzianek – woda to woda, kawa to kawa. Jednak właściwości cieczy mogą być bardzo różne, w zależności np. od tego, jaka jest jej lepkość. Jeśli jest wysoka, powstaje klejący się do palców „Slime”. Jednak lepkość może być również niska, a nawet wynosić zero. Ciecze o lepkości zerowej to ciecze nadciekłe. Między tworzącymi je cząsteczkami nie występuje tarcie. Ma to znacznie praktyczne. Wyobraźmy sobie, że w kawiarni przyszłości kelner serwuje nam nadciekłą kawę. Jeśli pokręcimy kubkiem, płyn będzie się kręcił w nieskończoność. Model dwuwymiarowego ciała nadstałego. fot. IQOQI Innsbruck/Harald Ritsch Wymyślone przez naukowców w 1969 r. ciała nadstałe są tworami jeszcze dziwniejszymi. Jest to materia, której atomy ułożone są w uporządkowany sposób, a przy tym mogą poruszać się bez żadnego tarcia, tak jak w nadciekłej cieczy. W poprzednim wieku postulowano, że w takiej fazie może znaleźć się izotop helu 4He. Jak to sobie wyobrazić? – By pojąć, czym jest ciało nadstałe, pomyślmy o kostce lodu zanurzonej w ciekłej wodzie. Takiej kostce, przez którą woda przepływa bez najmniejszego tarcia – napisał Bruno Laburthe-Tolra z paryskiego Laboratorium Fizyki Laserów na łamach „Nature”. Brzmi jak sprzeczność? To znak, że wkraczamy w krainę mechaniki kwantowej. Ciało nadstałe ma takie właściwości, ponieważ jego cząstki mogą być jednocześnie uwięzione w sieci budującej ciało stałe i całkowicie poza nią, co sprawia, że mogą przenikać przez nie jak fala. Mechanika kwantowa składa się właśnie z tego rodzaju sprzecznych z intuicją fenomenów, które są jednak znakomicie udowodnionymi prawami rządzącymi światem cząstek elementarnych. Na to, by udowodnić, że supersolidy to nie tylko pomysł teoretyczny, trzeba było czekać bardzo długo. Dopiero w 2017 r. po raz pierwszy wykazano eksperymentalnie, że taka faza skupienia w ogóle może istnieć. Dwa lata później, w 2019 r., udało się uzyskać fazę nadstałą w kondensacie Bosego-Einsteina – jednak tylko w jednym wymiarze. Dokładniej rzecz ujmując, fizycy zdołali sprawić, że w okolicach zera absolutnego atomy gazowego helu tworzące kondensat zaczęły układać się w uporządkowany wzór, zachowując nadciekłość. Jednak wówczas powstał – upraszając – tylko jeden rządek atomów. Teraz naukowcy, wykorzystując właściwości magnetyczne atomów, zdołali dodać do niej kolejny, tworząc strukturę dwuwymiarową. Wykorzystali do tego nie hel, jak poprzednio, tylko gazową formę dysprozu, rzadkiego pierwiastka o liczbie atomowej 66."
"Ziemia ciekawostki. Jak powstała nasza planeta, czemu jest niezwykła i jaki koniec ją czeka?",https://www.national-geographic.pl/artykul/ziemia-ciekawostki-jak-powstala-nasza-planeta-czemu-jest-niezwykla-i-jaki-koniec-ja-czeka,Unknown,['Przyroda'],"Nasza planeta uformowała się ok. 4,54 mld lat temu z dysku protoplanetarnego. Była to spłaszczona chmura pyłów i gazów, która powstała z mgławicy słonecznej: obłoku materii, który dał początek Słońcu. Cały Układ Słoneczny rodził się jednocześnie. Podczas gdy w środkowej części dysku materia zapadała się grawitacyjnie, czyli – w uproszczeniu – coraz bardziej gęstniała, w innych jego obszarach pojawiły się pierwsze nieregularności. Gdy w środku mgławicy zaczęły zachodzić reakcje termojądrowe, zwiastujące narodziny nowej gwiazdy Drogi Mlecznej, w różnych częściach dysku chmury pyłów i gazów łączyły się ze sobą w coraz większe skupiska. Z nich stopniowo powstawały planety. W ten sposób 150 mln km od Słońca pojawiła się Ziemia, największa z czterech planet skalistych Układu Słonecznego. Szacuje się, że kilkadziesiąt milionów lat po jej uformowaniu doszło do gigantycznej katastrofy. W młodą planetę uderzył jakiś potężny obiekt, być może nawet wielkości Marsa. W rezultacie spory kawałek Ziemi został wyrzucony w kosmos. Nie odleciał jednak w przestrzeń kosmiczną, tylko do dziś krąży wokół naszego globu jako Księżyc. Księżycowi zawdzięczamy ważną rzecz: przedłużanie się dnia. Gdy Ziemia powstała, dzień na niej trwał tylko sześć godzin. Później jednak jej ruch obrotowy zaczął być wyhamowywany przez oddziaływanie grawitacyjne Księżyca. Ok. 600 mln lat temu doba wydłużyła się do 21,9 godziny. Obecnie wynosi średnio 24 godziny. Doba nadal się wydłuża, choć w powolnym w tempie – 1,6 milisekundy na stulecie. Wyjątkowość Ziemi polega na tym, że to jedyny znany glob w kosmosie, na którym na pewno istnieje życie. I jest ono nadzwyczaj różnorodne. W tej chwili znamy ok. 1,2 mln gatunków różnych organizmów żywych. Jednak jest ich prawdopodobnie znacznie więcej: naukowcy szacują, że między 8,7 a 12 mln. Co ciekawe, to tylko ułamek liczby wszystkich gatunków, jakie kiedykolwiek istniały na Ziemi. 99 proc. istot żywych, jakie rozwinęły się na naszej planecie, uważa się za wymarłe. To ok. 5 mld różnych gatunków z całego drzewa życia: od protistów (pierwotniaków), przez eukarionty, po grzyby, rośliny i zwierzęta.   Nasza wiedza o Ziemi jest daleka od kompletności. Szczególnie to, co kryje się pod jej powierzchnią, ciągle jest źródłem wielu niespodzianek. Bo chociaż znamy części, z jakich składa się Ziemia – skorupę, płaszcz i jądro – to im głębiej schodzimy w jej głąb, tym więcej odkrywamy tajemnic. Załóżmy, że mielibyśmy możliwość udać się do samego wnętrza Ziemi. Skąd powinniśmy startować? Gdyby rozpocząć podróż na równiku, mielibyśmy do pokonania 6378 km. Z biegunów byłoby bliżej: od środka Ziemi dzieliłoby nas 6357 km. Ta niewielka różnica to efekt spłaszczenia planety. Ziemia nie jest bowiem idealną kulą. Po przebyciu cienkiej skorupy i mierzącego 2,9 tys. km płaszcza znaleźlibyśmy się na granicy jądra Ziemi. Jego zewnętrzna część to płynny ocean rozgrzanego żelaza. Ocean ten ma 2 tys. km grubości. Obraca się wraz z Ziemią i – jak dynamo – generuje pole magnetyczne. Jądro zewnętrzne nie jest jednak jednolite. Znajdują się w nim się ogromne bąble, wpływające na pole magnetyczne. Jeden z takich bąbli jest pod Kanadą, drugi – pod Syberią. Zdaniem naukowców to one właśnie powodują, że bieguny magnetyczne ziemi są ruchome. Możliwe jest nawet, że w przyszłości dojdzie do przemagnesowania Ziemi, a bieguny północy i południowy zamienią się miejscami. Jednak niespodzianki mogą kryć się również pod samą powierzchnią. Ósme co do wielkości jezioro świata zostało odkryte dopiero w latach 60. XX w.  Jezioro Wostok to największy i najgłębiej położony z niemal 400 zbiorników znajdujących się pod lodowcami Antarktydy. Ma 250 km długości i 50 km szerokości, co daje powierzchnię 15 tys. km kw. Czyli mniej więcej tyle, ile zajmuje całe województwo małopolskie. Jezioro, schowane pod 3,5-kilometrową warstwą lodu, jest odizolowane od świata prawdopodobnie już od 14 mln lat. Znajduje się w okolicach, w których w lipcu 1983 r. odnotowano najniższą dotąd temperaturę na Ziemi: minus 89,6 stopnia Celsjusza. A gdzie na Ziemi było najcieplej? Rekord gorąca padł w 1913 r. Wówczas w kalifornijskiej Dolinie Śmierci termometr pokazał 56,7 st. C. To więcej niż na Saharze, gdzie temperatury sięgają 50 st. C. Co ciekawe, najsuchsze miejsce na Ziemi – pustynia Atakama – wcale nie jest takie gorące. Średnie temperatury na niej wynoszą tylko 18 st. C. Za to ilość opadów rocznie nie przekracza 1 mm. Atakama jest najstarszą pustynią na Ziemi. Naukowcy szacują, że jej środek jest supersuchy już od 15 mln lat. Przyzwyczajeni do patrzenia na nieruchome kontynenty na mapach mamy wrażenie, że świat zawsze wyglądał tak samo, jak dzisiaj. Nic bardziej mylnego. Ziemskie kontynenty przesuwały się i przesuwają, a w ciągu minionych milionów lat nie raz rozdzielały się i łączyły. Ok. 800 mln lat temu wielkie płyty tektoniczne, na których znajdują się kontynenty, połączyły się w jeden wielki superkontynent: Rodinię. W jej środku było to, co teraz jest Ameryką Północą. Później Rodinia się rozpadła, a ok. 250 mln lat temu jej części po raz kolejny się połączyły. Tym razem powstała Pangea. Po 50 mln lat i ona się rozpadła, na Gondwanę i Laurazję. Z nich powstały kontynenty, jakie znamy z map. Narodziny Ziemi były ściśle związane z powstaniem Słońca. Również jej koniec uzależniony jest od końca naszej gwiazdy. Kiedy paliwo termojądrowe wewnątrz Słońca się wyczerpie, gwiazda zacznie puchnąć. Powiększy się jej jasność i promień. Najpierw będzie się to działo dość powoli, jednak po ok. 500 milionach lat proces przyspieszy."
Jak powstają pioruny? Jakie są rodzaje piorunów? Skąd się bierze piorun kulisty?,https://www.national-geographic.pl/artykul/jak-powstaja-pioruny-jakie-sa-rodzaje-piorunow-skad-sie-bierze-piorun-kulisty,Unknown,['Przyroda'],"Burzę zwiastują szybko powstające, ogromne chmury i chłodny, niekiedy silny wiatr. Widząc te zjawiska, spodziewamy się opadu deszczu. Rzadziej uświadamiamy sobie, że woda nie jest jedyną rzeczą, która w czasie burzy przemieszcza się między atmosferą a powierzchnią Ziemi. Inną są ładunki elektryczne, ujemne i dodatnie. Chmura burzowa jest naładowana elektrycznie. W jej górnej części gromadzą się ładunki dodatnie, w środkowej i dolnej ujemne. W czasie burzy różnica potencjałów elektrycznych między chmurą a powierzchnią Ziemi rośnie bardzo szybko, aż w końcu robi się tak wielka – rzędu 20–30 mln V – że dochodzi do wyładowania. Wówczas w powierzchnię Ziemi uderza piorun, któremu zazwyczaj towarzyszy grzmot oraz błyskawica. Piorun wyzwala ogromne ilości energii. Są to wielkości między 500 megadżuli a 1 gigadżul. Naukowcy intensywnie badają jednak pewien szczególny rodzaj piorunów zwany po angielsku superbolt. Te ultrasilne megabłyskawice mogą mieć moc nawet tysiąc razy większą niż przeciętne pioruny – wystarczającą, by zapewnić energię przeciętnemu gospodarstwu domowemu na cały rok. Najczęściej zdarzają się zimą na półkuli północnej. Pioruny można podzielić według różnych kryteriów. W zależności od tego, gdzie jest ich „początek”, a gdzie „koniec”, dzieli się je na: Pioruny dzieli się też według kształtów, jakie przyjmują. Najczęściej wyróżnia się wówczas: To pioruny mające postać świecącej kuli. Podobno potrafią stopić szybę, przelecieć przez budynek albo utrzymywać się wewnątrz samochodu. Co więcej, ich obserwatorzy odnotowali także, że zjawisku towarzyszą bzyczące lub syczące dźwięki. Wśród naukowców nie ma zgody, czym tak naprawdę są pioruny kuliste. Zdaniem niektórych piorun kulisty powstaje po uderzeniu klasycznej błyskawicy w ziemię. Może wówczas powstać rozgrzany obłok atomów wchodzących w skład gleby, które spalają się i przy tym świecą. Inna koncepcja zakłada, że piorun kulisty jest zbudowany z plazmy – bardzo silnie rozgrzanych atomów, od których oderwane zostały elektrony. Jeszcze inna, że jest to przechodząca przez Ziemię mała czarna dziura albo po prostu efekt halucynacji spowodowanych burzą. Temperatura powierzchni Słońca wynosi 4–5 tys. st. C. Wydaje się, że to dużo, jednak nic w porównaniu z temperaturą pioruna. Może ona dochodzić do 30 tys. st. C. Co ciekawe, z temperaturą ma związek grzmot. Temperatura to średnia prędkość ruchu cząsteczek powietrza. W czasie uderzenia pioruna przepływający prąd elektryczny niezwykle szybko i silnie rozgrzewa powietrze wokół siebie. Jego cząsteczki błyskawicznie uciekają z obszaru objętego wyładowaniem. Powstaje zaburzenie ciśnienia, rozchodzące się z prędkością ok. 1250 km/godz., czyli właśnie grzmot. Światło błyskawicy widzimy natychmiast po uderzeniu pioruna. Na grzmot musimy zaczekać – tym dłużej, im dalej od nas doszło do wyładowania. Grzmot pokonuje kilometr w około trzy sekundy. Tak. Po uderzeniu pioruna nawet 80–90 proc. ludzi dochodzi do siebie. Średnio w Polsce piorun trafia 3–5 osób rocznie. Codziennie na świecie zostaje porażonych 80 osób. Niektórzy jednak mają wyjątkowego pecha. Słynny jest przypadek strażnika leśnego z Wirginii, Roya Sullivana, który podczas swojej 36-letniej służby przeżył siedmiokrotnie uderzenie pioruna. Raz stracił palec u nogi, raz został poważnie poparzony. Jednak ostatecznie zmarł po tym, jak sam się postrzelił, czyszcząc broń. Niestety, tak. Naukowcy szacują, że wzrost średniej temperatury na świecie o 1 st. C spowoduje zwiększenie się liczby uderzeń piorunów o 12 proc. Musimy więc przyzwyczaić się do większej ilości piorunów i pamiętać o zasadach bezpieczeństwa w czasie burzy. Najważniejsza to unikanie miejsc typu samotne drzewa. Nawet gdy gwałtownie pada, lepiej schronić się na otwartym terenie, przykucając w zagłębieniu albo siadając na plecaku. Fatalnym pomysłem w czasie burzy są kąpiele lub przebywanie w okolicach wysokich, metalowych masztów. Osobom wędrującym po górach zaleca się zejście z grani lub wierzchołka i schronienie się po zawietrznej."
Naukowcy osiągnęli rekordowo niską temperaturę w laboratorium,https://www.national-geographic.pl/artykul/naukowcy-osiagneli-rekordowo-niska-temperature-w-laboratorium-211015025426,Unknown,['Nauka'],"Zespół naukowców z Niemiec pobił rekord najniższej temperatury mierzonej w warunkach laboratoryjnych. Mrożąca krew w żyłach wartość padła podczas badania tzw. piątego stanu materii, czyli kondensacji Bosego-Einsteina (BEC). W fazie BEC materia zaczyna funkcjonować jak jeden duży atom. Oryginalnie ten efekt kwantowy został odkryty przez NASA w lipcu 2018 r. Temperaturę mierzy się na podstawie wibracji molekularnej. Można to wytłumaczyć w prosty sposób: im szybciej porusza się zbiór cząsteczek, tym wyższa jest ich temperatura zbiorowa. Skrajnie niskie wartości podaje się w Kelwinach. Zero bezwzględne odpowiada najniższej możliwej temperaturze, jaką może mieć ciało, a jak ustalili niemieccy badacze, jest to -273.15 stopni Celsjusza. W okolicach 0 Kelwinów można zaobserwować ciekawe zjawiska. Autorzy badań opublikowanych w 2017 r. na łamach czasopisma „Nature Physics” potwierdzili na przykład, że światło staje się wówczas płynną cieczą. Inny eksperyment wykazał, że w ekstremalnie niskich temperaturach hel traci tarcie. Naukowcy z NASA's Cold Atom Lab zaobserwowali z kolei dwa identyczne atomy w dwóch miejscach jednocześnie. W ramach przełomowego eksperymentu naukowcy umieścili chmurę około 100 tys. gazowych atomów rubidu w polu magnetycznym wewnątrz komory próżniowej. Następnie ochłodzili ją do około 2 miliardów stopni Celsjusza powyżej zera bezwzględnego. Naukowcy postanowili jeszcze dalej przesunąć granice fizyki. Aby odtworzyć skrajnie zimne warunki panujące w kosmosie, przenieśli komorę próżniową do Centrum Badań Mikrograwitacji na Uniwersytecie w Bremie. Tam wprawili ją w stan swobodnego spadku, jednocześnie na przemian włączając i wyłączając pole magnetyczne. To spowolniło ruch molekularny atomów rubidu niemal do zera. Przez około 2 sekundy temperatura BEC wynosiła 38 pikokelwinów. Poprzedni rekord – 36 pikokelwinów – został ustanowiony przez naukowców z Narodowego Instytutu Standardów i Technologii (NIST) w Boulder w stanie Kolorado za pomocą specjalistycznych laserów."
Archeolodzy odnaleźli w Niemczech tajemniczą figurkę z epoki brązu. Kogo przedstawia?,https://www.national-geographic.pl/artykul/archeolodzy-odnalezli-w-niemczech-tajemnicza-figurke-z-epoki-brazu-kogo-przedstawia-220411044811,Unknown,"['Odkrycia', 'Historia']","Figurka przedstawia wizerunek kobiety. Ma ok. 15 centymetrów i waży 155 gramów. Dwa lata temu przypadkowo odnalazł ją nurek Ronald Borgwardt. W najnowszym artykule, który został opublikowany 12 lutego w niemieckim czasopiśmie naukowym „Praehistorische Zeitschrift”, badacze stwierdzili, że może być to wizerunek nieznanego bóstwa lub wczesnoskandynawski przedmiot, który był swego rodzaju ciężarkiem do odmierzania wagi. Uczeni ocenili, że pochodzi VII wieku p.n.e. Autorzy odkrycia zwracają uwagę na to, że to dopiero druga tego typu figurka, którą odnaleziono w Niemczech. Ostatnią wykopano jeszcze w XIX wieku w pobliżu wsi Klein Zastrow, zaledwie 50 kilometrów od doliny rzeki Tollense. Niestety, posążek zaginął. Naukowcy przypominają jednak, że u wybrzeży Morza Bałtyckiego znaleziono łącznie trzynaście tego typu przedmiotów. – Najnowsza statuetka jest dla nas niemałą zagadką archeologiczną – mówił Thomas Terberger, współautor badania. Naukowcy mają dwie hipotezy, czym była figurka dla pradawnych mieszkańców dzisiejszych Niemiec. Po pierwsze, mogła być ciężarkiem, który wykorzystywany był do odmierzania wagi. Niestety, archeolodzy dysponują bardzo małą liczbą podobnych statuetek. Co więcej, ich waga nie jest jednakowa. Naukowcy z Uniwersytetu w Getyndze, którzy brali udział w badaniach, zauważyli jednak, że większość z nich ma ciężar będący wielokrotnością 26 gramów. Odkrywcy uważają również, że statuetka mogła być przedmiotem kultu związanym z nieznanym bóstwem. Świadczy o tym misterne wykonanie i dbałość o detale. Postać ma dobrze zarysowane kobiece kształty, a na szyi wyrzeźbiony naszyjnik. Uczeni podejrzewają, że mogła być to bogini płodności lub porodu. Niestety, wizerunek nie przypomina żadnego znanego bóstwa. Autorzy odkrycia twierdzą, że prawdopodobnie był to amulet lub talizman. – Pytanie, na które wciąż nie znaleźliśmy odpowiedzi brzmi: dlaczego figurka znalazła się w dolinie rzeki Tollense, setki lat po wielkiej bitwie. Czy to był przypadek? A może ktoś zostawił statuetkę, żeby upamiętnić te wydarzenia? – zastanawia się prof. Terberger. Naukowiec zwraca uwagę na to, że pamięć o tym olbrzymim konflikcie mogła być wciąż żywa w świadomości ludzi z epoki brązu jeszcze przez wiele lat po jego zakończeniu. Współautor badania Lorenz Rahmstorf, profesor archeologii prehistorycznej z Uniwersytetu w Getyndze przypomina, że pierwsze prymitywne wagi i odważniki pojawiły się już nawet 3000 lat p.n.e. To właśnie wtedy w Egipcie i Mezopotamii rozwijał się handel. W Europie tego rodzaju przedmioty mogły pojawić się dopiero w XV wieku p.n.e. Naukowcy zgodnie przyznają, że zagadka pozostanie nierozwiązana do czasu, aż uda się odnaleźć więcej dowodów, które będą pasowały do ich hipotezy. Bitwa w dolinie rzeki Tollense była jedną z największych i zarazem najbardziej zagadkowych bitew, które stoczono w Europie w epoce brązu. Odbyła się pomiędzy 1300 i 1250 r. p.n.e. Do dziś historycy nie wiedzą dokładnie, kto z kim walczył i dlaczego. Odkrycia archeologiczne sugerują, że mogło wziąć w niej udział nawet 4000 wojowników. To o tyle zaskakujące, że w XIII wieku p.n.e. gęstość zaludnienia była relatywnie niewielka."
Tajlandia: 10 lat więzienia dla turysty za zdjęcie na chronionej rafie koralowej,https://www.national-geographic.pl/artykul/tajlandia-10-lat-wiezienia-dla-turysty-za-zdjecie-na-chronionej-rafie-koralowej-220217103229,Unknown,['Przyroda'],"Dla dobrego zdjęcia lekkomyślni turyści są w stanie zrobić wiele. W mediach co jakiś czas pojawiają się informacje o osobach, które zginęły, robiąc sobie selfie na niebezpiecznych wysokościach albo w czasie burzy z piorunami. Nierzadko wczasowicze szkodzą też miejscowej florze i faunie. Tak było na przykład na Hawajach, gdzie po otworzeniu granic dla podróżnych żywą atrakcją turystyczną stały się mniszki hawajskie. Wygląda na to, że akcje edukacyjne prowadzone przez biologów i ekologów nie przynoszą pożądanych skutków. Nie wszyscy wiedzą, chociażby, że rafy koralowe odgrywają ważną rolę w życiu około jednej czwartej wszystkich organizmów morskich, a część z nich jest objęta ochroną. W połowie lutego tajski turysta Wisutr Rattanasathian zamieścił w mediach społecznościowych zdjęcie, na którym siedzi na rafie przy Koh Khram Noi. Miejsce to znajduje się w dystrykcie Sattahip w prowincji Trat we wschodniej Tajlandii. Koralowce są tam szczególnie zagrożone wyginięciem, dlatego chroni je prawo. Post udostępniony przez VICE World News (@viceworldnews) Zdjęcie szybko dotarło do tajskiego Departamentu Zasobów Morskich i Przybrzeżnych. Urzędnicy zgłosili sprawę na policję. Mężczyźnie mają zostać postawione zarzuty o stwarzanie ryzyka dla zagrożonego gatunku. Jeśli sąd uzna go za winnego, będzie mu grozić grzywna w wysokości do miliona bahtów (ok. 122 tys. zł) oraz kara pozbawienia wolności do 10 lat. 45-latek tłumaczył policjantom, że nie miał zamiaru uszkodzić rafy. Jak dodał, zdjęcie zostało zrobione w zeszłym roku, ale opublikował je dopiero w lutym. Od lat ekolodzy alarmują, że rafy koralowe w wielu miejscach na świecie są bliskie wyblaknięcia, co w ich przypadku oznacza śmierć, a przy okazji zaburzenie funkcjonowania całego wodnego ekosystemu. Z badań przeprowadzonych w ubiegłym roku wynika, że 14 proc. światowych raf obumarło tylko w ciągu ostatniej dekady. Ich ochronie nie sprzyja wciąż dość niska świadomość skali problemu. Głośnym echem odbiło się niewpisanie Wielkiej Rafy Koralowej na listę zagrożonego dziedzictwa, mimo ryzyka, że aż 99 proc. jej powierzchni może zniknąć do 2025 r. Australijczycy obawiali się, że taki ruch może zaszkodzić turystyce. Kolejna ocena stanu australijskich koralowców zostanie przeprowadzona w 2023 roku. Wymieranie raf koralowych to skutek między innymi: Według naukowców z University of Queensland w Australii najskuteczniejszą metodą ochrony koralowców będzie wykorzystanie nowoczesnej teorii portfela (MTP). Badacze zalecają, by skupić się na projektach ochronnych, które mają „największy potencjał powodzenia”. Ważne jest też, aby korzyści wykraczały poza ekologię i obejmowały pozytywne skutki dla gospodarki i społeczeństwa, w tym zdrowotne. W Tajlandii można podziwiać jedne z najpiękniejszych raf koralowych na świecie. / fot. Getty Images Człowiek jest jednym z zagrożeń dla raf koralowych, ale każdy z nas może mieć też swój udział w ich ratowaniu. Na początku warto zacząć od zmiany przyzwyczajeń:"
W pobliżu największego znanego kwazara odkryto dwa niezidentyfikowane obiekty. Czym mogą być?,https://www.national-geographic.pl/artykul/w-poblizu-najwiekszego-znanego-kwazara-odkryto-dwa-niezidentyfikowane-obiekty-czym-moga-byc-220608125048,Unknown,['Kosmos'],"Kosmos obfituje w zdumiewające obiekty. Gwiazdy neutronowe, czarne dziury, pulsary to tylko niektóre z zaskakujących tworów, na jakie napotykamy, badając Wszechświat. Wysoko na tej liście znajdują się kwazary, czyli wyjątkowo jasne jądra niektórych galaktyk. W przypadku kwazarów „wyjątkowo jasne” jest jednak sporym niedopowiedzeniem. Kwazar ma w środku supermasywną czarną dziurę, wokół której obraca się gigantyczny dysk akrecyjny. Tworzący dysk gaz opada na czarną dziurę i nagrzewa się na skutek tarcia. W rezultacie kwazar emituje silne promieniowanie elektromagnetyczne. Jak silne? Szacuje się, że kwazary mogą być tysiące razy jaśniejsze niż galaktyka taka jak Droga Mleczna. To właśnie sprawiło, że początkowo uznawano je za gwiazdy. W latach 50. i 60. XX wieku zaczęto jednak zdawać sobie sprawę z nietypowej natury kwazarów. Odkryto, że emitują silne promieniowanie radiowe, a linie emisyjne w ich widmie są przesunięte ku czerwieni. Stało się jasne, że kwazary są niezmiernie odległe od Ziemi. A ich światło, które do nas dociera, ma miliardy lat. Pierwszy kwazar, jaki zidentyfikowano, znajduje się w gwiazdozbiorze Panny. 3C 273 – dotychczas nie doczekał się innej nazwy – został odkryty w 1959 r. Jest cztery biliardy razy jaśniejszy od Słońca. Od naszej gwiazdy dzieli go monstrualna odległość 2,44 mld lat świetlnych. Jasność 3C 273 sprawia, że jest to najdalszy obiekt na niebie, jaki można obserwować za pomocą amatorskiego teleskopu. Jednak, to co cieszy laików, dla naukowców może to stanowić spore utrudnienie. Światło bijące z kwazara zasłania bowiem całą otaczającą go galaktykę. O niej nie da się powiedzieć nic. Przynajmniej dotychczas. W czasopiśmie naukowym „The Astrophysical Journal” ukazała się właśnie praca, opisująca otoczenie kwazara 3C 273. Naukowcy zdołali je podejrzeć, zmieniając kalibrację radioteleskopu Atacama Large Millimeter/submillimeter Array (ALMA). Znajduje się on w Chile. Badacze zdołali oddzielić promieniowanie kwazara od tego emitowanego przez otaczającą go galaktykę. W rezultacie dostrzegli, że znajdują się w niej dwa tajemnicze źródła silnego promieniowania radiowego. Takiego, jakiego jeszcze nigdy wcześniej nie zaobserwowano. Jedna struktura to gigantyczna smuga promieniowania radiowego, która otacza całą galaktykę, a także rozpościera się tysiące lat świetlnych w kierunku południowo-zachodnim. Zachodzi ona na drugą – monstrualny dżet, czyli strumień zjonizowanej materii, również mający tysiące lat świetlnych. Dżety często widuje się wokół kwazarów albo supermasywnych czarnych dziur. Jednak ten ma nietypową charakterystykę promieniowania. Zdaniem badaczy te dwie struktury są od siebie niezależne. Skąd się wzięły? Naukowcy postawili hipotezę, że „mgła radiowa” powstaje na skutek zjonizowania otaczających galaktykę chmur wodoru przez promieniowanie kwazara. Jeśli teoria ta byłaby prawdziwa, byłby to pierwszy przypadek odkrycia zjonizowanego gazu rozciągającego się dziesiątki tysięcy lat świetlnych wokół supermasywnej czarnej dziury. Odkrycie pozwoliło zbliżyć się do odpowiedzi na pytanie, które od dawna intryguje astronomów. Czy w galaktykach wokół kwazarów mogą tworzyć się nowe gwiazdy? Wcześniej uważano, że to niemożliwe, ponieważ kwazar jonizuje cały gaz w takiej galaktyce. Teraz jednak naukowcy są bliżej odpowiedzi twierdzącej."
"Boski Statek, Długi Marsz i Niebiański Pałac. Chiński program kosmiczny nabiera rozpędu, wzorując się na NASA",https://www.national-geographic.pl/artykul/boski-statek-dlugi-marsz-i-niebianski-palac-chinski-program-kosmiczny-nabiera-rozpedu-wzorujac-sie-na-nasa-220606084938,Unknown,['Kosmos'],"Rakieta Długi Marsz 2F przenosząca Shenzhou-14 i trzech astronautów wystartowała z Jiuquan Satellite Launch Center w sobotę. Siedem godzin po starcie Shenzhou (Boski Statek) już dokował do Tiangong (Niebiańskiego Pałacu), a konkretnie do jego pierwszego modułu zwanego Tianhe. Głównym celem misji jest rozbudowa stacji. W lipcu i w październiku 2022 roku na do stacji mają dołączyć dwa 20-tonowe moduły: Wentian i Mengtian. – Przez najbliższe sześć miesięcy będziemy bardzo zajęci – powiedziała na konferencji przed startem Liu Yang, jedna z trojga astronautów biorących udział w misji. Dla Liu będzie to kolejny pobyt w kosmosie. Po raz pierwszy przekroczyła umowną granicę kosmosu w 2012 roku, stając się tym samym pierwszą kobietą w kosmosie w Chinach. – Zmodyfikujemy naszą stację kosmiczną. Z pojedynczego modułu zmieni się ona w trzymodułowy kompleks – mówiła. Dodała, że prace będą wymagały wielu manewrów oraz wielu spacerów kosmicznych, a także nauki pracy z mechanicznym ramieniem rozładunkowym w typie Canadarm2 używanego na Międzynarodowej Stacji Kosmicznej (ISS). Astronauci mają również przeprowadzić szereg eksperymentów naukowych. Co ciekawe, Shenzhou-14 to zaledwie dziewiąta załogowa misja wystrzelona przez Chińczyków. Pierwsza chińska załogowa misja kosmiczna, Shenzhou-5, osiągnęła orbitę w październiku 2003 roku. Chińczycy czynią ogromne postępy i robią to wyjątkowo szybko. Plany związane z Niebiańskim Pałacem są zakrojone na najbliższą dekadę. Stacja może zostać powiększona do sześciu modułów i gościć międzynarodowe zespoły astronautów. Chiny rozważają również udostępnienie stacji dla turystów i chcą otworzyć Tiangong dla misji komercyjnych. Chrapkę na udział w chińskiej stacji mają Rosjanie, którzy nie chcą przedłużać współpracy z Zachodem w ramach porozumienia o działalności Międzynarodowej Stacji Kosmicznej. Kłopot w tym, że Chińczycy wcale nie wykazują wielkiej chęci do współpracy z Rosją. A sami Rosjanie nie za bardzo mają jak się dostać na stację. Wszystko dlatego, że nachylenie chińskiej stacji kosmicznej bardzo utrudnia Sojuzowi dotarcie do Tiangong z terytorium Rosji. Byłoby to możliwe z kosmodromu Europejskiej Agencji Kosmicznej w Kourou, w Gujanie Francuskiej. I właśnie ta opcja była brana pod uwagę, gdy Europa i Rosja prowadziły wspólny projekt „Sojuz w Gujańskim Centrum Kosmicznym”. Jednak w związku z inwazją Rosji na Ukrainę oraz sankcjami, współpraca została zakończona, a same Sojuzy i ich obsługa naziemna zostały zabrane z Gujany. Chińczycy jednak bardziej przychylnym okiem patrzą na Amerykanów. A chociaż film „Marsjanin” pokazuje szeroko zakrojoną współpracę między agencjami, prawda nie jest taka prosta. Zacznijmy od tego, że NASA nie może pracować z rządem chińskim i organizacjami powiązanymi z Chinami bez wyraźnej i każdorazowej zgody Kongresu i FBI. Ma to związek z uchwałą wydaną w 2011 roku, w której jednoznacznie zakazuje się takiej współpracy ze względu na podejrzenie wykradania amerykańskich technologii satelitarnych, a następnie wykorzystywanie ich w działaniach militarnych. Są od tego wyjątki. Podczas chińskiej misji Chang'e 4 w 2019 roku NASA współpracowała z Chinami w celu monitorowania lądownika księżycowego i łazika Yutu 2 na niewidocznej stronie Księżyca za pomocą Lunar Reconnaissance Orbiter NASA. Agencja mogła to zrobić, uzyskując zgodę Kongresu na konkretną interakcję i dzieląc się danymi z naukowcami na całym świecie. Przypomnijmy, że przy tej misji pracowali również Polacy. Na pokładzie sond zainstalowano instrumenty do eksperymentów radiowych zaprojektowane i wykonane w Centrum Badań Kosmicznych PAN. Wiele wskazuje na to, że Chińczycy chcieliby wrócić do współpracy w szerszym gronie. W międzynarodowych mediach co pewien czas pojawiają się artykuły mówiące o kolejnych zaproszeniach wystosowywanych przez chińskich naukowców do swoich zachodnich kolegów."
Kanada. Meteoryt przebił dach domu i wpadł do sypialni,https://www.national-geographic.pl/artykul/kanada-meteoryt-przebil-dach-domu-i-wpadl-do-sypialni-211014050526,Unknown,['Kosmos'],"Spadające na ziemię meteoryty nie są czymś szczególnie rzadkim. Szacuje się, że każdego dnia na naszą planetę dociera nawet kilkaset ton pozostałości ciał niebieskich. Ruth Hamilton z Kolumbii Brytyjskiej przekonała się, jak powszechne jest to zjawisko. Jeden ze spadających meteorytów przebił się przez dach jej domu i trafił do sypialni. W rozmowie z „The New York Times” kobieta relacjonowała, że obudziło ją szczekanie psa, a następnie usłyszała „wybuch”. Kiedy zapaliła światło w pokoju, zauważyła dziurę w suficie. Początkowo myślała, że na jej dom spadło drzewo. Podczas rozmowy z operatorem numeru alarmowego 911 zobaczyła jednak, że pomiędzy poduszkami na łóżku leżała grafitowa skała wielkości pięści dorosłego mężczyzny. Najpierw Kanadyjka nie mówiła nikomu o tym, co ją spotkało. Po kilku dniach zdecydowała się jednak przekazać obiekt do badania naukowcom z Uniwersytetu Zachodniego Ontario. Jak się później okazało, ważył 1,2 kg i wcale nie był to kamień, a... meteoryt. Kobieta miała wiele szczęścia w nieszczęściu. Jak sama przyznaje, to co spotkało ją na początku października, nadal wydaje się „surrealistyczne”. – Moje wnuczki mogą opowiadać, że meteoryt prawie zabił ich babcię – komentuje zdumiona. Tej samej nocy mieszańcy miasteczka Golden w Kolumbii Brytyjskiej wiedzieli rozbłysk na niebie oraz usłyszeli towarzyszące mu dwa głośne huki. Badacze ustalili, że drugi meteoryt wylądował niecały kilometr od domu Ruth Hamilton. Prawdopodobieństwo, że meteoryt uderzy w czyjś dom wynosi około jednego na 100 miliardów. Historia Ruth Hamilton nie jest jednak pierwszym takim przypadkiem. W 1982 r. ważąca 2,7 kg skała z kosmosu uderzyła w dom w Wethersfield w stanie Connecticut – przebiła sufit na pierwszym i drugim piętrze, a następnie wpadła do salonu. Z kolei w 2020 r. pozostałość ciała niebieskiego o wadze 2 kg wpadła do domu producenta trumien w Indonezji. Co dzieje się meteorytami, które wylądują na Ziemi? Niektóre, zazwyczaj największe, trafiają do muzeów. Mniejsze trafiają do prywatnych kolekcji, a wcześniej na licytacje w sklepach internetowych. Najpierw wszystkie powinny być jednak zbadane. Badanie meteorytów pozwala naukowcom lepiej poznać Układ Słoneczny, a w szczególności pas asteroid. Dzięki najnowszym technologiom astronomowie są w stanie odtworzyć ścieżkę, jaką skały pokonały w drodze z kosmosu na Ziemię. W locie meteoryty osiągają prędkość nawet 50 razy większą od prędkości dźwięku i mogą stracić do 90 proc. swojej masy."
Rewolucyjny pomysł na pozyskiwanie energii geotermalnej: wwiercić się w ziemię na rekordową głębokość 20 km,https://www.national-geographic.pl/artykul/rewolucyjny-pomysl-na-pozyskiwanie-energii-geotermalnej-wwiercic-sie-w-ziemie-na-rekordowa-glebokosc-20-km-220309010950,Unknown,"['Przyroda', 'Nauka']","Co może być trudnego w wierceniu w Ziemi? Wydawałoby się, że to jedna z tych rzeczy, które wymagają przede wszystkim sporo wysiłku, a niewiele inżynieryjnej maestrii. Jednak to całkowicie błędne przekonanie. Rosnąca temperatura, nacisk skał, trudność z usuwaniem materiałów sprawiły, że wiercenie na dużych głębokościach jest bardzo skomplikowane. Świadczy o tym historia dotychczasowych prób. Największa dotychczas dziura, jaką ludzie zdołali wykopać w naszej planecie, ma nieco ponad 12 km głębokości. Jest to otwór o średnicy 23 centymetrów, który kopano jeszcze w XX wieku na Półwyspie Kolskim. Prace rozpoczęte przez radzieckich geologów w 1970 r. trwały dwadzieścia cztery lata. Zakończyły się niepowodzeniem, ponieważ cel ustalono wówczas na 15 km. Spółka Quasie chce zejść jeszcze głębiej. Pracujący dla niej inżynierowie twierdzą, że znają sposób na wkopanie się w głąb Ziemi na aż 20 km. Celem ma być nie tylko bicie rekordu, ale i opracowanie nowej technologii pozyskiwania energii geotermalnej. Projekt okazał się przekonywający dla inwestorów. Quasie ogłosiła, że pozyskała na jego realizację już 63 mln dolarów. Problemów z kopaniem głębokich otworów jest kilka. Doświadczenia z Półwyspu Kolskiego pokazały, że wyzwaniem jest utrzymanie wiertła w pionie oraz radzenie sobie z gigantycznymi temperaturami. Kilkanaście kilometrów poniżej powierzchni ziemi skały są rozgrzane do temperatury ponad 180 st. C. Panuje tam również wysokie ciśnienie. W takich warunkach skały zachowują się plastycznie i łatwo zatykają wiercony otwór. Znalezienie sposobu na usuwanie ich odpowiednio szybko okazało się w poprzednim wieku niewykonalne. Naukowcy z Quaise postanowili zastosować inną metodę. Zamiast wiercić, zdecydowani są postawić na topienie skał z pomocą tzw. żyrotronu. Żyrotron to rodzaj masera, czyli wzmacniacza mikrofal. Urządzenie wykorzystywane jest w tokamakach, czyli reaktorach termojądrowych. Służy ono do podgrzewania plazmy, co jest warunkiem zajścia fuzji jądrowej. Przepuszczając szybkie elektrony przez silne pole magnetyczne żyrotron wytwarza wiązkę promieniowania elektromagnetycznego milimetrowej długości. Naukowcy z Quaise mają nadzieję, że stosując żyrotron, będą w stanie nie wykopywać i mielić, ale topić skały znajdujące się na wielkich głębokościach. Ich zdaniem 20 km pod powierzchnią Ziemi temperatury sięgają 500 st. C. Firma uważa, że można to wykorzystać do produkcji energii. Ich plan to wpompowywanie pod ziemię wody. Tam błyskawicznie będzie się ona zamieniała w tzw. wodę w stanie nadkrytycznym. Ten stan przypomina bardzo rozgrzaną parę wodną. Taka woda jest idealna do generowania prądu. Quasie daje sobie dwa lata na zbudowanie działającego urządzenia, które potwierdzi, że ten pomysł jest wykonalny. Kolejne dwa zajmie stworzenie systemu generującego energię elektryczną. Natomiast w 2028 r. firma chce już przejmować zasilane węglem elektrownie i przekształcać je w zakłady produkujące energię geotermalną. Czy taki energetyczny blitzkrieg jest realny? Oby, ponieważ wszyscy bardzo go potrzebujemy. Dzisiaj Międzynarodowa Agencja Energetyczna ogłosiła, że w 2021 r. globalne emisje CO2 wzrosły o 6 proc. do rekordowych 36,3 megatony. A to oznacza, że katastrofa klimatyczna będzie tylko przyspieszać."
"Wulkan na La Palmie wyrzucił kamienie półszlachetne. To oliwiny, które wykorzystywane są w jubilerstwie",https://www.national-geographic.pl/artykul/wulkan-na-la-palmie-wyrzucil-kamienie-polszlachetne-to-oliwiny-ktore-wykorzystywane-sa-w-jubilerstwie,Unknown,"['Przyroda', 'Nauka']","Erupcja wulkanu na kanaryjskiej wyspie La Palma trwa już niespełna dwa miesiące. Od tego czasu lawa pokryła obszar o powierzchni ok. 1000 hektarów i zniszczyła blisko 2500 budynków. Do chwili obecnej swoje domy opuściło ponad 7000 mieszkańców i turystów. Dziś erupcja jest już słabsza i na razie nie zagraża bezpośrednio życiu ludzi. Odnotowano również, że trzęsienia ziemi na wyspie są rzadsze. Eksperci przyznają jednak, że to nie oznacza jeszcze zbliżającego się końca erupcji. Zmniejszona aktywność Cumbre Vieja umożliwiła naukowcom zbadanie tego, co wyrzucił wulkan. Wśród kamieni odnaleziono oliwiny — kamienie półszlachetne, zaliczane do krzemianów. Oliwiny występują w zasadowych i ultrazasadowych skałach magmowych takich jak bazalt, gabro, dunit i perydotyt. Zdarza się, że można je znaleźć także w niektórych skałach okruchowych, a czasem nawet w meteorytach. Mają zazwyczaj barwę zieloną w różnych odcieniach, lecz niekiedy czarną i brązową. Bardzo rzadko przybierają kolor biały lub bezbarwny. Ze względu na swoją rzadkość, unikatowość i wygląd są wyjątkowo cenione przez jubilerów.  O odkryciu oliwinów na La Palmie poinformował na Twitterze Kanaryjski Instytut Wulkanologiczny (Involcan) - Czasami małe wulkany produkują coś wielkiego jak kryształy oliwinu znalezione w wyrzuconej ostatnio lawie -   Instytut poinformował również o tym, że od początku erupcji z Cumbre Vieja wypłynęło już 94 milionów sześciennych lawy. Oprócz tego niezwykłego znaleziska w lawie, erupcja wulkanu przyczyniła się do stworzenia nowej plaży na La Palmie. Stało się to po zastygnięciu pierwszego jęzora lawy, który wpłynął do oceanu. Według oficjalnych danych nowa wyspa zyskała obszar o długości 500 metrów w głąb morza i około 820 m maksymalnej szerokości, a erozja spowodowana przez fale utworzyła piaszczyste miejsca. Historia ta ma jednak swoje drastyczne konsekwencje, ponieważ ten sam wybuch lawy zniszczył miasto Todoque."
"Technologia 3D, dzięki której można tworzyć trójwymiarowe modele obiektów, pozwala chronić i odbudowywać cenne zabytki",https://www.national-geographic.pl/artykul/technologia-3d-dzieki-ktorej-mozna-tworzyc-trojwymiarowe-modele-obiektow-pozwala-chronic-i-odbudowywac-cenne-zabytki,Unknown,"['Nauka', 'Historia']","Doskonałym przykładem jest zniszczona pożarem sprzed kilku lat, słynna paryska katedra Notre Dame. Przy pomocy skanowania laserowego zespół ekspertów stworzył jej wierny trójwymiarowy, cyfrowy model. Ta rekonstrukcja, początkowo przeprowadzona jedynie na dyskach komputerów, jest niezwykle pomocna dla  ekspertów którzy zajmują się faktyczną odbudową i obejmuje znacznie więcej niż tylko odwzorowanie kształtu budynku w najdrobniejszych szczegółach. Model 3D zawiera też szczegółowe dane dotyczące składu chemicznego materiału budulcowego katedry, fizyczne parametry budowli takie jak ciężar poszczególnych elementów czy naprężenia występujące w całej konstrukcji. Oprócz tego, cyfrowy model jest też pełen uwag dotyczących historii budowli, danych na temat gruntu na którym stoi wraz z wynikami badań archeologicznych oraz wszelkich innych informacji z dziedziny architektury i inżynierii niezbędnych do jak najlepszego odbudowania Notre Dame po pożarze. O tym, jak wysoki jest stopień dokładności tego modelu świadczy to, iż każdy z kawałków drewna tworzących sklepienie, które spłonęło jest również szczegółowo opisany i skatalogowany.    Wszystkim zajmuje się organizacja pozarządowa o nazwie CyArk.  Działa ona w obszarze tzw. „dziedzictwa cyfrowego”. Jej działalność polega na skanowaniu i katalogowaniu danych cyfrowych dotyczących najcenniejszych pod względem historycznym i kulturowym miejsc na świecie. Jej przewodniczący, informatyk John Ristevski, opisuje działanie wykorzystywanej w tym procesie technologii LIDAR (to skrót od Light Detection and Ranging, co można przetłumaczyć jako „wykrywanie i skalowanie fotometryczne”): „Pozwala nam ona na bardzo dużą dokładność. W przeciwieństwie do fotogrametrii (która jest procesem polegającym na pozyskiwaniu informacji na temat terenu na podst. zdjęć), LIDAR zapewnia uzyskanie wspaniałych tekstur i pięknej geometrii, w procesie modelowania"". Od chwili swojego powstania CyArk przechowuje kopie danych zawierających informacje na temat każdego zeskanowanego miejsca w specjalnym, podziemnym bunkrze, głęboko pod ziemią, służącym za swoisty sejf dla serwerów i dysków, dla różnych instytucji. To daje pojęcie o tym, jak poważnie ta organizacja traktuje swoje zadanie. W 2018 roku CyArk zaczęła również udostępniać swoje zbiory danych za darmo w Internecie w oparciu o licencję Creative Commons, co pozwala na korzystanie z nich każdemu chętnemu.  "
"Asteroida, która doprowadziła do zagłady dinozaurów, była dużo bardziej śmiercionośna niż do tej pory przypuszczaliśmy",https://www.national-geographic.pl/artykul/asteroida-ktora-doprowadzila-do-zaglady-dinozaurow-byla-duzo-bardziej-smiercionosna-niz-do-tej-pory-przypuszczalismy-220323015228,Unknown,"['Odkrycia', 'Nauka|National Geographic > Przyroda|National Geographic > Historia']","Ponad 66 milionów lat temu olbrzymia planetoida trafiła w Ziemię, w miejsce dzisiejszego Półwyspu Jukatan. Siła uderzeniowa była tak silna, że utworzyła krater Chicxulub o szerokości ok. 150 km. Zderzenie to wywołało falę tsunami, trzęsienia ziemi oraz wyrzuciła w powietrze pył, który przez kolejne lata unosił się w powietrzu, doprowadzając do zmian klimatycznych. To doprowadziło do wymarcia nawet 75% ziemskiego życia, w tym wszystkich nielotnych dinozaurów. Teraz okazuje się, że skutki uderzenia były jeszcze poważniejsze. Najnowsze badania zostały opublikowane w czasopiśmie naukowym ""Proceedings of the National Academy of Sciences"". Badacze w artykule opisali, że uderzenie planetoidy wyrzuciło do stratosfery dużo większą ilość siarki, niż dotychczas przypuszczano. Naukowcy twierdzą, że olbrzymia chmura, w której składzie znajdowały się aerozole siarczanowe, powodowała znaczne ograniczenie promieniowania słonecznego. Taki stan rzeczy mógł się utrzymywać nawet kilkaset lat, co spowodowało jeszcze większe ochłodzenie klimatu (dotychczas szacowano, że klimat mógł ochłodzić się nawet o 8 stopni Celsjusza).  Chmura w końcu opadła w postaci kwaśnego deszczu, który zmienił skład chemiczny oceanów na dziesiątki tysięcy lat. Czyli na znacznie dłuższy okres, niż wcześniej sądzono. – Nasze odkrycie pokazuje, że do tej pory nie docenialiśmy wpływu siarki na to, co działo się po wybuchu, a przede wszystkim jej ilości – powiedział James Witts, profesor z brytyjskiego Uniwersytetu w Bristolu, jeden z autorów badania. Prof. Witts dodaje również, że ilość siarki w chmurze spowodowała znacznie większą zmianę klimatu. To może wyjaśniać, dlaczego ziemskie życie, a zwłaszcza to morskie, odradzało się przez tak długi czas. Naukowcy przyznają, że odkrycia dokonali przypadkowo. Celem ich pracy było zbadanie składu chemicznego skamieniałych muszli z rzeki Brazos w Teksasie. Miejsce to znajdowało się pod powierzchnią oceanów w tym samym okresie, w którym wymarły dinozaury. Badacze przeanalizowali próbki materiału i ustalili, że zawierają liczne izotopy siarki, które wykazywały nieoczekiwane drobne zmiany w masie. Prof. Witts twierdzi, że do takiej sytuacji może dojść w przypadku, gdy siarka znajdzie się w atmosferze i dojdzie do interakcji z promieniowaniem UV. Uczony dodaje, że obecność izotopów siarki w skamieniałości z okresu kredy świadczy o tym, że pierwiastek ten musiał uwolnić się w nieprawdopodobnie dużej ilości. Dla przykładu, siarka w postaci dwutlenku wydobywa się do atmosfery między innymi w trakcie erupcji wulkanu. Związek ten ma bardzo silne działanie zakwaszające i ma bardzo negatywny wpływ na środowisko. Skutkuje to między innymi powstawaniem kwaśnych deszczów, które zakwaszają gleby i przyczyniają się do obumierania roślin. W przypadku zderzenia planetoidy, ilość uwolnionej siarki była nieporównywalnie większa, a więc i skutki były bardziej katastrofalne. Czy tak samo duża ilość siarki uwolniłaby się do atmosfery, gdyby asteroida uderzyła w inne miejsce na globie? Naukowcy podejrzewają, że nie. Autorzy badania podkreślają, że na Półwyspie Jukatan jest bardzo dużo wapienia, który jest niezwykle bogaty w ten właśnie pierwiastek."
Dlaczego w Wielkiej Brytanii obchodzi się Dzień Guya Fawkesa?,https://www.national-geographic.pl/artykul/dlaczego-w-wielkiej-brytanii-obchodzi-sie-dzien-guya-fawkesa,Jakub Rybski,['Historia'],"Dzień Guya Fawkesa to wspomnienie nieudanego zamachu na życie ówczesnego króla Anglii i Szkocji. Grupa fanatyków katolickich na czele z Robertem Catesbym i Thomasem Percym chciała wysadzić ładunek pod Izbą Lordów w momencie otwarcia Parlamentu. Gdyby doszło do wybuchu, oprócz króla zginęliby również przedstawiciele szlachty, biskupi i posłowie Izby Gmin. Do eksplozji nie doszło, dlatego że Guido (Guy) Fawkes został znaleziony w podziemiach parlamentu razem z 36 beczkami prochu. Celem spiskowców było zamordowanie anglikańskiego króla i przywrócenie na brytyjski tron katolickiego monarchy. Jakub I Stuart nie był popularnym królem. Jego absolutystyczne dążenia przysparzały mu wielu wrogów, szczególnie wśród katolików, którzy czuli się przez niego oszukani. Liczyli oni bowiem na to, że Stuart odbuduje pozycję katolików na wyspach, a Anglia znowu będzie katolicka. Szybko okazało się, że to tylko mrzonki, a władze zaczęły prześladowania.  W odpowiedzi na represje, w maju 1604 roku doszło do pierwszego spotkania „spiskowców”. Przez kolejne miesiące opracowywali swój misterny plan, czekając na dogodną okazję, aby go zrealizować.  W 1605 roku ekipa Catesby’ego wynajęła kryptę, która mieściła się bezpośrednio pod Izbą Lordów. Systematycznie donoszono do niej 36 beczek z prochem. W trakcie spotkań w drodze głosowania wyłoniono ochotnika, który miał podpalić lont. Był nim właśnie Guy Fawkes. Tydzień przed atakiem zamachowcy rozdzielili się i mieli oczekiwać na kulminacyjny dzień. Prawdopodobnie w trakcie tych kilku dni, jeden ze spiskowców zaczął nabierać wątpliwości co do ataku. W końcu zdecydował się wysłać anonimowo list do lorda Monteagle, który poinformował władze o planowanym zamachu. Według historyków osobą odpowiedzialną za wiadomość mógł być Francis Tresham. 4 listopada służby wkroczyły do piwnicy pod parlamentem i znalazły ładunki wybuchowe, wraz z czekającym na odpalenie Guyem Fawkesem. Po wielu tygodniach śledztwa, władze schwytały kilku innych członków grupy Catesby’ego, którzy zostali skazani na śmierć przez powieszenie i poćwiartowanie. Egzekucje odbyły się 30 i 31 stycznia 1606 roku, ale sam Fawkes, żeby uniknąć śmierci w męczarniach, popełnił samobójstwo. Według szacunków, gdyby 5 listopada doszło do wybuchu, eksplozja zniszczyłaby znaczną część budynku parlamentu, zabijając setki osób. Nie mówiąc już o tym, że byłby to zapalnik do potencjalnej wojny religijnej. Wydarzenia z 5 listopada mocno poruszyły XVII wieczną Europę. W 1606 roku decyzją króla, rząd uchwalił szereg ustaw antykatolickich. Zaczęły się represje i prześladowania. Od tamtej pory aż do XIX wieku, katolicy nie mogli pełnić żadnych oficjalnych urzędów państwowych. Wspomnieniem wydarzeń sprzed kilkuset jest wiersz, którego do dziś uczą się dzieci w brytyjskich szkołach: „Pamiętaj, pamiętaj piąty listopada, Zdradę i spisek prochowy. Nie widzę powodu, Dla którego zdrada prochowa Miałaby zostać zapomniana. Guy Fawkes, Guy Fawkes, Było jego zamiarem Wysadzić Króla i Parlament."
Ludzki mózg nagrzewa się w czasie pracy o wiele bardziej niż sądziliśmy. A kobiecy – bardziej niż męski,https://www.national-geographic.pl/artykul/ludzki-mozg-nagrzewa-sie-w-czasie-pracy-o-wiele-bardziej-niz-sadzilismy-a-kobiecy-bardziej-niz-meski-220614010156,Unknown,"['Nauka', 'Ludzie']","Ile wynosi temperatura ciała zdrowego dorosłego człowieka? Odpowiedź, która nasuwa się od razu, to 36,6 stopni Celsjusza. Jednak nie jest to do końca prawda. W krajach anglosaskich za średnią przyjmuje się 37 st. C. Temperatura naszego ciała może się też bardzo różnić. Zależy to np. od płci – dla kobiet jest nieco wyższa – czasu pomiaru w ciągu dnia, wieku, tego, czy człowiek jest głodny albo śpiący. Ważne jest również, w którym miejscu dokonujemy pomiaru. Temperatura zmierzona w odbycie czy pochwie będzie wyższa niż zmierzona pod językiem czy pod pachą. Najchłodniejsze części naszego ciała – kiedy znajduje się w stanie spoczynku – to jego peryferia. Czyli palce u nóg i rąk, koniuszek nosa. Tam krew podróżuje najdłużej i w czasie tej podróży traci ciepło. Najgorętsze miejsca znajdują się natomiast w korpusie. Rekordowo ciepła jest wątroba, która nie tylko oczyszcza ciało z toksyn, ale również reguluje jego temperaturę. Krew wypływająca z wątroby jest z reguły o 1 stopień Celsjusza cieplejsza niż krew do niej wpływająca. Temperatura wątroby może wynosić nawet ponad 40 st. C. Najnowsze badania wskazują, że zaraz za nią znajduje się ludzki mózg. Niektóre jego rejony – te znajdujące się najgłębiej w czaszce – również mogą mieć temperaturę przekraczającą 40 st. C. Praca na ten temat ukazała się w najnowszym numerze czasopisma naukowego „Brain”. – Najbardziej zdumiewający wniosek z naszych badań? Zdrowy ludzki mózg może nagrzewać się tak, że dla każdej innej części ciała byłaby to już gorączka – mówi John O'Neill z brytyjskiego Laboratorium Biologii Molekularnej, jeden z autorów pracy. – Wcześniej takie temperatury odnotowywano tylko w przypadku osób z urazami mózgu, ale uznawano je właśnie za skutek urazu – dodaje. Naukowcy skorzystali z techniki zwanej spektroskopią rezonansu magnetycznego (MRS). Pozwoliła ona w nieinwazyjny sposób zmierzyć temperaturę różnych rejonów mózgu u 40 ochotników. Mieli oni między 20 a 40 lat i wszyscy byli zdrowi. Okazało się, że średnia temperatura ludzkiego mózgu wynosi 38,5 st. C. Jest zatem o prawie dwa stopnie wyższa niż temperatura, którą uznaje się za właściwą dla zdrowego organizmu. Naukowcy są zdania, że podwyższona temperatura mózgu to efekt intensywnej pracy, którą wykonuje ten organ. Ciepłota mózgu różniła się jednak w zależności od wielu czynników. Mózg kobiecy okazał się np. średnio o 0,4 st. C cieplejszy niż męski. Osoby, które doznały urazu mózgu w efekcie wypadku, mają o wiele wyższą temperaturę tego narządu niż ludzie zdrowi. Co ciekawe, temperatura mózgu zmienia się regularnie w rytmie dobowym. Nasz mózg nagrzewa się w ciągu dnia, a stygnie wieczorem i w nocy. Dzienna amplituda jego temperatury wynosi cały stopień Celsjusza. – Podejrzewamy, że tak duża zmienność dobowa to cecha zdrowego mózgu – mówi O'Neill. – Będziemy to jednak dalej badać. Jednym z najciekawszych części pracy naukowców jest mapa mózgu 4D. Pokazuje ona, jak zmienia się temperatura różnych rejonów mózgu obu płci w rytmie dobowym."
"Wulkan Tambora, czyli największy wybuch wulkanu w historii",https://www.national-geographic.pl/artykul/wulkan-tambora-czyli-najwiekszy-wybuch-wulkanu-w-historii,Artur Białek,['Przyroda'],"Chyba każdy zdaje sobie sprawę z niszczycielskiej siły wulkanów, jednak nie każdy potrafi sobie wyobrazić, że skutki potężnej erupcji nie mają zasięgu wyłącznie lokalnego. Potężna eksplozja wywiera wpływ globalny, zmieniając warunki panujące na całej planecie. W pierwszej połowie XIX wieku Jawa, oddalona o ok. 2000 km od wyspy Sumbawa, znajdowała się pod wpływami Wielkiej Brytanii. W tamtym czasie, gubernatorem wyspy był sir Thomas Stamford Raffles. To właśnie jego wspomnienia, spisane w ""Historii Jawy"", rzucają sporo światła na katastrofę, która wydarzyła się w 1815 roku.    Wulkan Tambora jest czynnym stratowulkanem, zlokalizowanym na indonezyjskiej wyspie Sumbawa. Osiąga wysokość 2850 m n.p.m. Średnica kaldery to 7 km, a głębokość - 1100 m. Wulkany Indonezji mają istotny wpływ na tamtejszy krajobraz. Na indonezyjskich wyspach można znaleźć ponad 330 wulkanów, z czego aż 130 to jednostki aktywne. To właśnie tam znajdują się największe czynne wulkany Azji (z wyłączeniem wulkanu Kluczewska Sopka, położonego na Kamczatce). Najwyższym jest Kerinci, położony na Sumatrze. Ogromny stratowulkan osiąga 3805 m n.p.m. Tambora jest wyraźnie niższą jednostką, jednak istnieją dowody, że  w czasach historycznych mogła mierzyć nawet 4300 m n.p.m. Status najwyższego szczytu w Indonezji wulkan utracił w 1815 roku, gdy potężna erupcja zmieniła  jego wygląd. Zanim doszło do tragicznej w skutkach erupcji, wulkan Tambora był uważany za wygasły. W 1812 roku pojawiły się pierwsze sygnały wskazujące, że potwór budzi się do życia. Z krateru zaczął wydobywać się popiół, a w okolicy można było usłyszeć donośne dudnienie. To wskazywało, że magma zaczyna przemieszczać się ku górze.  Do pierwszej dużej erupcji doszło 5 kwietnia 1815 roku. Wulkan niemal przez 2 godziny wyrzucał w powietrze materiały piroklastyczne. Chmura erupcyjna wzniosła się na wysokość 33 km n.p.m.  5 dni później doszło do kolejnej, znacznie potężniejszej erupcji. Tym razem, kolumna erupcyjna wzniosła się na wysokość 43 km n.p.m. Porucznik Owen Phillips, który został wysłany na wyspę w celu oszacowania skutków wybuchu, opisał trzy oddzielne kolumny ognia, których wierzchołki łączyły się na znacznej wysokości. Po ok. 60 minutach, środkowa kolumna zapadła się, tworząc spływy piroklastyczne. Spływające produkty wulkaniczne doszczętnie zniszczyły wieś Sanggir. Po kilku dniach dotarły także do miejscowości Tambora i Pekate. Eksplozje były tak potężne, że ich odgłosy były słyszane nawet na Sumatrze, oddalonej od Sumbawy o ok. 2000 km. Masa opadającego popiołu była tak duża, że pod jego ciężarem waliły się dachy domów. Uprawy rolne zostały doszczętnie zniszczone. W pobliskich miastach nastała ciemność, która utrzymywała się przez kilka dni. Wschodnie wybrzeże Jawy przykryła 23-centymetrowa warstwa popiołu.  Spływający z wulkanu materiał piroklastyczny dotarł do morza, wywołując 4-metrową falę tsunami (niektóre źródła wspominają o 10-metrowej fali). Woda zniszczyła część domów na wyspach Moyo, Sanggar i Bima. Część łodzi zatonęła, potężna fala wyrzuciła niektóre na brzeg. 11 kwietnia, 2-metrowa fala tsunami dotarła do wschodniego wybrzeża Jawy, pochłaniając ponad 4 tys. ludzkich istnień. Na Morzu Flores i w Zatoce Saleh unosiły się ogromne kry pumeksu, których średnica dochodziła do 5 km.  W trakcie potężnej erupcji, zbiornik magmowy wulkanu Tambora uległ opróżnieniu, co doprowadziło do zapadnięcia krateru. W rezultacie, jego wysokość zmniejszyła się z 4300 m n.p.m. do 2850 m n.p.m. Wulkan jeszcze przez ok. 4 lata wykazywał oznaki aktywności. Erupcja, która miała miejsce 10 kwietnia 1815 roku, była najsilniejszym wybuchem wulkanu w czasach historycznych. Z krateru wydobyło się ok. 100 kilometrów sześciennych materiału wulkanicznego, kolumna wulkaniczna wzniosła się na ok. 43 km, a popiół opadł w promieniu 1300 km, docierając do Jawy i Borneo. Wielka erupcja wulkanu Tambora jest dziś oceniana na 7 w 8-stopniowej skali EVI. Skutki eksplozji były tragiczne dla lokalnej ludności. Wiele wiosek przestało istnieć. Ci, którzy ocaleli, desperacko poszukiwali żywności. Jednak to nie głód był największym problemem. Skażona popiołem woda wywoływała śmiertelną biegunkę. W powietrzu unosił się trujący fluor, zabijający ludzi i zwierzęta gospodarskie. Trudno jest wskazać dokładną liczbę ofiar tej tragedii. Dane historyczne wspominają o ok. 11 tys. osób, które poniosły śmierć w następstwie spływów piroklastycznych. 48 tys. osób (38 tys. na Sumbawie i 10 tys. na Lombok) miało umrzeć z powodu chorób i głodu. Niewykluczone, że choroby i głód zdziesiątkowały także populację Jawy i Bali. Należy podkreślić, że skutki katastrofy z 1815 roku były odczuwane globalnie. Rok 1816 był określany jako ""rok bez lata"". Anomalie klimatyczne doprowadziły do obniżenia temperatury o ok. 3-4 stopnie Celsjusza i znacząco wpłynęły na życie mieszkańców półkuli północnej. Najbardziej ekstremalna pogoda panowała wiosną i latem 1816 roku. Anomalie wystąpiły w niemal całej Europie (zwłaszcza na północy) i w południowo-wschodniej części Stanów Zjednoczonych. W stanach Nowy Jork i Maine spadł śnieg, a w Connecticut odnotowano siarczyste mrozy. Intensywne opady śniegu zarejestrowano także w Kanadzie, głównie w Montrealu i Quebec City. "
"Zdjęcia z opuszczonego akwarium przerażają. Martwy rekin, ośmiornica i kalmar pobiją każdy horror",https://www.national-geographic.pl/artykul/zdjecia-z-opuszczonego-akwarium-przerazaja-martwy-rekin-osmiornica-i-kalmar-pobija-kazdy-horror-220307124058,Unknown,['Przyroda'],"O całej sprawie zrobiło się głośno po tym, jak para miejskich eksplorerów umieściła w sieci film pokazujący wizytę w budynku opuszczonego akwarium. Na wideo widać zmumifikowanego rekina oraz rozkładające się szczątki innych morskich stworzeń – ośmiornic, kałamarnic – czy zasuszone rozgwiazdy. Kim są autorzy filmu? To jedna z zagadek, która nie ma rozwiązania. Narratorką wideo jest mówiąca po francusku dziewczyna określająca się jako Juj' Urbex. Część materiału filmowego zamieściła również na Tok-Toku. Towarzyszy jej chłopak, który dokumentuje wizytę w akwarium aparatem cyfrowym. Po długim wstępie widzimy, jak oboje wchodzą do zdewastowanego budynku przez wąskie okienko pod sufitem. Następnie poruszają się powoli po kompletnie zniszczonych pomieszczeniach. Na samym początku znajdują leżącą na ziemi ośmiornicę z pianki – najprawdopodobniej wisiała w przeszłości na ścianie lub pod sufitem, stanowiąc fragment ekspozycji. Kolejne znaleziska to rozbite słoje z rozkładającymi się szczątkami ośmiornic (widać czarne, zwinięte macki) oraz kałamarnic. Eksplorerzy natrafiają również na dwie porzucone rozgwiazdy, które nie uległy rozkładowi – prawdopodobnie dlatego, że zostały zasuszone przed umieszczeniem ich na wystawie. Para bada cały budynek, oglądając stare makiety wystawowe, zdjęcia na ścianach, zniszczone lub porzucone fragmenty kolejnych części ekspozycji. Jednak tym, co robi największe wrażenie, jest gablota zawierająca resztki niedużego rekina. Jej wielkość sugeruje, że zwierzę było już martwe, gdy je w niej umieszczono. Najprawdopodobniej zostało zakonserwowane, jednak po rozbiciu gabloty chemikalia wyciekły i rekin należący do nieznanego gatunku zaczął się powoli rozkładać. I to właśnie nadało mu obecny, przerażający wygląd. Niewyjaśnioną tajemnicą pozostaje też, gdzie znajduje się akwarium. Autorzy filmu postąpili zgodnie z niepisanym kodeksem miejskich eksplorerów i nie zdradzili jego lokalizacji. Ma to służyć ochronie odwiedzanych miejsc przed wandalami. Wiadomo więc tylko, że opuszczony budynek odkryli w Hiszpanii, a akwarium zamknięto w 2014 r. po tym, jak zostało uszkodzone przez 13-metrową falę. Co ciekawe, hiszpański rekin-monstrum to nie pierwsze znalezisko tego rodzaju. W 2018 r. inny miejski eksplorator, Luke Mcpherson, udał się do opuszczonego australijskiego parku dzikiej przyrody w Bass, na południe od Melbourne. Jak opisywał wówczas „The Daily Mail”, natrafił tam na zbiornik z umieszczonym w formalinie gigantycznym żarłaczem białym. Żarłacze białe (Carcharodon carcharias) to jedne z największych ryb drapieżnych świata. Ich długość może sięgać sześciu metrów, a waga przekraczać dwie tony. Znaleziony w Australii żarłacz zyskał przydomek Rosie. Po tym, jak Mcpherson upublicznił informacje o jego istnieniu – i lokalizacji – w sieci, zbiornik z martwym rekinem padł ofiarą ataku i został uszkodzony przez nieznanych sprawców. Sprawą zainteresowało się wówczas Crystal World Exibition Centre znajdujące się w mieście Deavon Meadows w australijskim stanie Victoria."
"Astronomowie przebadali ""najbardziej ekstremalną egzoplanetę"". Jej atmosfera przypomina ziemską?",https://www.national-geographic.pl/artykul/astronomowie-przebadali-najbardziej-ekstremalna-egzoplanete-jej-atmosfera-przypomina-ziemska-220201125620,Unknown,['Kosmos'],"Odkryta w 2018 roku WASP-189b jest położona ok. 322 lata świetlne od Ziemi, w gwiazdozbiorze Wagi. Tytuł „najbardziej ekstremalnej egzoplanety” otrzymała w 2020 roku. Obserwacje prowadzone z pomocą teleskopu CHEOPS ujawniły wówczas, że WASP-189b leży 20 razy bliżej swojej gwiazdy macierzystej niż Ziemia w stosunku do Słońca. A to oznacza, że panujące na niej temperatury mogą sięgać ok. 3200 stopni Celsjusza. Skąd więc doniesienia o podobieństwie do Ziemi? Otóż najnowsze badania, z wykorzystaniem spektrografu HARPS z Obserwatorium La Silla w Chile, pozwoliły naukowcom przyjrzeć się atmosferze tej supergorącej egzoplanety i ujawniły, że jej atmosfera jest nieco podobna do ziemskiej – ale tylko pod względem struktury, a nie składu. Już w szkole podstawowej uczymy się, że atmosfera Ziemi nie jest jednolitą powłoką, a składa się z kilku warstw, w tym z troposfery, stratosfery i mezosfery. Każda z tych warstw ma charakterystyczne właściwości, różni się stężeniem poszczególnych gazów i odgrywa inną rolę w funkcjonowaniu ziemskiego ekosystemu. I tak na przykład troposfera zawiera większość pary wodnej, a w stratosferze kryje się warstwa ozonowa, która chroni nas przed szkodliwym promieniowaniem słonecznym. Jeszcze do niedawna wielu naukowców uważało, że taka budowa atmosfery jest unikatowa dla Ziemi (lub jeszcze nieodkrytych planet skrywających rozwinięte życie), a atmosfery większości egzoplanet postrzegano jako jednowarstwowe „bańki”. Badanie, którego wyniki opublikowano właśnie w czasopiśmie naukowym „Nature Astronomy”, po raz pierwszy wykazało, że atmosfera egzoplanety – podobnie jak w przypadku Ziemi – może mieć wyraźne warstwy, choć o znacznie odmiennych właściwościach. – W przeszłości astronomowie zakładali, że atmosfery egzoplanet istnieją jako jednolita warstwa i jako takie próbowali je zrozumieć. Jednak nasze wyniki pokazują, że nawet atmosfery intensywnie napromieniowanych, gigantycznych planet gazowych mają złożone trójwymiarowe struktury – wyjaśnia współautor badania Jens Hoeijmakers. Międzynarodowy zespół naukowców, pracujący pod kierunkiem Uniwersytetu w Lund w Szwecji, zbadał atmosferę ekstremalnej egzoplanety WASP-189b dzięki tzw. tranzytowi. Kiedy planeta przechodziła między swoją gwiazdą macierzystą a aparatem HARPS, naukowcy mierzyli, z jaką intensywnością światło gwiazdy przechodzi przez atmosferę egzoplanety. Ponieważ poszczególne gazy w atmosferze WASP-189b, podobnie jak ozon na Ziemi, pochłaniają lub odbijają promieniowanie gwiazdy w różnym stopniu, badacze mogli określić, jakie pierwiastki występują w tamtejszej atmosferze. Wyniki obserwacji ujawniły obecność żelaza, chromu, wanadu, magnezu i manganu. Ale za szczególnie interesującą naukowcy uznali obecność tlenku tytanu. – Tlenek tytanu prawdopodobnie pochłania promieniowanie krótkofalowe, takie jak promieniowanie ultrafioletowe. Jego wykrycie może zatem wskazywać na istnienie w atmosferze WASP-189b warstwy, która oddziałuje z promieniowaniem gwiazdowym podobnie jak warstwa ozonowa na Ziemi – mówi współautor badania Kevin Heng, profesor astrofizyki z Uniwersytetu w Bernie. Za istnieniem warstw atmosferycznych na WASP-189b przemawia fakt, że w trakcie obserwacji naukowcy zauważyli pewne zmiany w rozmieszczeniu gazów. Ale podczas gdy w niektórych rejonach zmiany były wyraźnie widoczne, inne wydawały się niemal nienaruszone. – Uważamy, że to oznacza, że gazy pozostają w różnych warstwach atmosfery. Podobnie jak ślady pary wodnej i ozonu na Ziemi widziane z daleka dawałby inny obraz zmian, ponieważ występują w różnych warstwach atmosferycznych – wyjaśnia Bibiana Prinoth, współautorka badania. Autorzy badania uważają, że odkrycie może pomóc w badaniu innych egzoplanet, w tym tych bardziej podobnych do Ziemi. Ale zwracają też uwagę na konieczność ponownego opracowania niektórych modeli komputerowych i teorii astronomicznych dotyczących atmosfer planet pozasłonecznych."
Opuszczone wsie – jedna z najciekawszych atrakcji Puszczy Kampinoskiej,https://www.national-geographic.pl/artykul/opuszczone-wsie-jedna-z-najciekawszych-atrakcji-puszczy-kampinoskiej,Unknown,"['Historia', 'Przyroda']","Złośliwi twierdzą, że Warszawa jest miastem betonu i reklam. Władze stolicy od lat walczą ze szkodliwymi stereotypami i obecnie parki oraz mniejsze skwerki można znaleźć nawet w samym centrum miasta. Jeśli marzy nam się jednak dłuższy spacer na łonie natury, to rzeczywiście warto wychylić nos poza granice Warszawy – zakładając oczywiście, że znamy już wszystkie ścieżki i polany w Lasach Kabackim czy Młocińskim. Puszcza Kampinoska to jedno z ulubionych rekreacyjnych miejsc nie tylko mieszkańców Warszawy. Sezon trwa tu dwanaście miesięcy, bo przecież las żyje przez cztery pory roku i zawsze potrafi nas czymś zaskoczyć. Turyści i spacerowicze chętnie odwiedzają Puszczę Kampinoską nie tylko ze względu na jej walory przyrodnicze. To też miejsce o szczególnym znaczeniu historycznym.  W lasach tłumnie ukrywali się uczestnicy powstania styczniowego nazywani Dziećmi Warszawy. Na cześć ich pamięci przy zielonym szlaku pieszym stanęła Mogiła Powstańców 1863 r. Idąc czarnym szlakiem, trafimy z kolei na Kamień Orlika przypominający o zwycięstwie polskich tankietek nad niemieckimi czołgami we wrześniu 1939 r. W starciu zginął Wiktor IV Albrecht von Ratibor, dowódca hitlerowskich oddziałów. Miejsc pamięci w Puszczy Kampinoskiej jest znacznie więcej i jeden dzień nie wystarczy, żeby zobaczyć wszystkie. Nie mniej ciekawe są nieoficjalne pomniki historyczne Puszczy Kampinoskiej. Mowa o pozostałościach zabudowań po nieistniejących już wioskach. Co się z nimi stało? Część z nich wyludniła się w naturalny sposób – młodzi ludzie wyjeżdżali do miasta w poszukiwaniu lepszego, łatwiejszego życia. Co ciekawe, dziś obserwujemy zupełnie odwrotny trend. Domki położone na peryferiach większych miast, a nawet na oddalonych wsiach cieszą się coraz większą popularnością na rynku nieruchomości. Od 1975 r. prowadzony jest też wykup prywatnych gruntów. W efekcie pola zastępuje las, a wiejska zabudowa jest wyburzona. Spacerując po Puszczy Kampinoskiej, trudno uwierzyć w to, że jeszcze kilkadziesiąt lat temu wsie, osady i tereny rolnicze zajmowały jej ogromną część. Dziś pozostały po nich ruiny czy wejścia do piwnic (ziemianek), wykorzystywanych obecnie jako spokojne schronienie dla nietoperzy. Przydrożne kapliczki również przypominają o tym, że Puszcza Kampinoska jeszcze nie tak dawno temu wyglądała inaczej.  Zamość to jedna z niewielu nadal zamieszkałych wiosek w Puszczy Kampinoskiej. Niewielka grupa mieszkańców dba o to, żeby Zamość była nie tylko nic nieznaczącym napisem na mapie. Miejscowe kapliczki są odmalowywane, a figury przystrajają świeże kwiaty. W sezonie na polach można spotkać rolników. Podobnych miejsc jest w Puszczy coraz mniej, toteż szczególnie latem w okolice wyjątkowej wsi chętnie zapuszczają się rowerzyści. Pojedyncze zamieszkane gospodarstwa stoją także między innymi w Łubcu, Szymanówku czy Grabinie. W okolicach Famułek Brochowskich i Królewskich, Ław, Cisowych czy Bielin zastaniemy już tylko rozebrane pozostałości zabudowy wiejskiej. Szczególną sławą cieszy się nieistniejąca już wieś Bromierzyk. Niektórzy mieszkańcy Puszczy Kampinoskiej i okolic twierdzą, że w tym miejscu straszy. Zarówno w nocy, jak i za dnia, silniki samochodów mają nagle gasnąć, a za plecami można usłyszeć szepty lub odgłosy łańcuchów. To oczywiście tylko legendy, ale jak w każdej z nich i tu można znaleźć ziarenko prawdy. W lasach miała w końcu miejsce niejedna krwawa bitwa. Puszczę Kampinoską można eksplorować zarówno pieszo, jak i rowerem. Z pomocą przychodzą wytyczone szlaki turystyczne: łącznie 360 km dla piechurów i 200 km dla rowerzystów. Wycieczki spokojnie można zatem rozplanować na kilka weekendów. Trasy prowadzą przez najważniejsze i najciekawsze miejsce w lasach. Główny Szlak Puszczy Kampinoskiej jest oznaczony kolorem czerwonym i prowadzi ze wschodu na zachód, a konkretnie z Dziekanowa Leśnego do Brochowa – trasa ma w sumie 55,8 km długości. Na pierwszy raz warto jednak rozważyć krótsze szlaki, przykładowo Podwarszawski Szlak Pamięci (11,7 km) lub Szlak im. Kazimierza W. Wójcickiego (11,5 km). Oba są oznaczone czarnym kolorem."
Wirusy mogą istnieć nie tylko na Ziemi ale i w całym wszechświecie,https://www.national-geographic.pl/artykul/wirusy-moga-istniec-nie-tylko-na-ziemi-ale-i-w-calym-wszechswiecie,Unknown,"['Nauka', 'Kosmos']","Temat wirusów, z oczywistych względów, jest obecnie wszechobecny. Teraz czołowy naukowiec ostrzega, że wirusy mogą występować nie tylko na Ziemi, ale mogą pojawić się, jeśli istnieje życie, w innych miejscach we wszechświecie! Prof. Paul Davies, astrobiolog, kosmolog na Uniwersytecie Stanowym Arizony, powiedział, że idea życia pozaziemskiego rozciąga się od życia mikrobowego do super zaawansowanych cywilizacji, które, według naszych koncepcji, mogą być może budować wielkie struktury wokół swoich gwiazd. Ale Prof. Davies jest zwolennikiem idei, według której szeroki zakres mikrobów i innych mikroskopijnych czynników biologicznych byłby prawdopodobnie potrzebny do podtrzymania życia jako całości, niezależnie od jego formy. I wydaje się, że wirusy, lub coś, co pełni podobną rolę, mogą być częścią tej układanki. „Wirusy faktycznie stanowią część sieci życia"", twierdzi Davies i dodaje: „Spodziewałbym się, że jeśli na innej planecie istnieje  życie mikrobowe, wynika z tego konieczność istnienia (jeśli ma to być życie trwałe i zrównoważone), pełnej gamy różnorodnych i złożonych czynników, które posiadają zdolność wymiany informacji genetycznej (czyli np. wirusów)"". Wirusy, według Daviesa, to coś, o czym można myśleć jako o mobilnych, genetycznych elementach ekosystemu. Istotnie, wiele badań sugeruje, że materiał genetyczny z wirusów został włączony do genomów ludzi i innych zwierząt w procesie znanym jako „horyzontalny transfer genów” w toku ewolucji.  Według Daviesa, podczas gdy znaczenie mikrobów dla życia jest dobrze znane, rola wirusów jest mniej doceniana. Ale twierdzi on, że jeśli istnieje życie komórkowe na innych światach, wirusy lub coś podobnego, prawdopodobnie musiałoby istnieć w celu przekazywania informacji genetycznej między nimi. Co więcej, jak sądzi, jest mało prawdopodobne, że obce życie będzie jednorodne. „Nie sądzę, że jest to możliwe, aby gdzieś we wszechświecie istniało życie i razem z nim cała zróżnicowana biosfera w której występuje jednak tylko jeden rodzaj mikroba i jest to całkowicie wystarczające dla tego ekosystemu z biologicznego punktu widzenia. Myślę, że istnienie żywych organizmów pociąga za sobą konieczność istnienia zróżnicowanych mikrobów pełniących różne funkcje w swoim otoczeniu, tak jak jest na Ziemi"", dodał. 
  Chociaż myśl o pozaziemskich wirusach może wydawać się niepokojąca, Davies sugeruje, że nie ma potrzeby, aby ludzie wpadali w panikę.  „Niebezpieczne wirusy to te, które są bardzo ściśle dostosowane do swoich gospodarzy"", mów Davies. „Jeśli naprawdę istnieją jakieś obce wirusy, to szanse, na to, że byłyby dla nas, Ziemian niebezpieczne, są minimalne"". „Większość ludzi myśli o tym, że musielibyśmy mieć bardzo duże statki kosmiczne, a następnie na bieżąco poddawać wszystkie odpady recyklingowi w czasie bardzo długiej podróży, a także o całej technologii, którą musielibyśmy ze sobą zabrać"" - mówi Davies. „Ale tak naprawdę najważniejszą kwestią w takim przypadku byłoby to, jak wyglądałyby sprawy z punktu widzenia mikrobiologii. Nie wystarczy po prostu wziąć ze sobą np. kilka świń i ziemniaków i mieć nadzieję, że kiedy dotrzemy do punktu docelowego, wszystko będzie działać jak należy i będzie samowystarczalne"". Podczas gdy Covid-19 sprawił, że większość z nas kojarzy wirusy jak najgorzej, Davies twierdził, że nie wszystkie są złe. ""W rzeczywistości, w większości przypadków mają pozytywny wpływ na życie wokół"", powiedział."
"Leonid Teliga – poznaj historię legendarnego polskiego żeglarza, który samotnie opłynął świat",https://www.national-geographic.pl/artykul/leonid-teliga-historia-zeglarza-ktory-oplynal-swiat,Redakcja,['Ludzie'],"Kapitan Leonid Teliga trwale zapisał się w historii żeglarstwa – był pierwszym Polakiem, który samotnie okrążył kulę ziemską na jednym jachcie. Jego wyprawa wydawała się niemożliwa, a na drodze do celu stawały mu liczne przeciwności polityczne, jak i zdrowotne. Teliga jednak dopiął swego i opłynął świat w czasach, gdy Polska pozostawała za żelazną kurtyną.  Leonid Teliga znany jest z samotnego rejsu dookoła świata, w który wypłynął 25 stycznia 1967 roku z Casablanki na pokładzie jachtu o nazwie Opty. Pełne okrążenie kuli ziemskiej zajęło mu 2 lata i 2 miesiące. Żeglarz nie był pierwszym Polakiem, który opłynął Ziemię – wcześniej dokonał tego Władysław Wagner, który jednak potrzebował do tego trzech różnych jachtów. Teliga jako pierwszy w historii pokonał całą trasę na pokładzie tej samej jednostki. Teliga pasjonował się żeglarstwem, jednak był osobą niezwykle wszechstronną i podejmował się wielu innych zajęć. W czasie II wojny światowej walczył w wojnie obronnej 1939 r., a następnie latał jako strzelec na pokładzie bombowca. Po wojnie pracował jako dziennikarz, pisarz i tłumacz oraz próbował swoich sił w aktorstwie. Zawsze jednak przyciągało go morze. W wolnych chwilach udzielał więc lekcji żeglarstwa i zajmował się rybołówstwem. Leonid Teliga urodził się 28 maja 1917 roku w Wiaźmie na terenie Rosji. Po odzyskaniu przez Polskę niepodległości jego rodzice wrócili do kraju i zamieszkali w Grodzisku Mazowieckim. Tam Teliga spędził dzieciństwo i młodość. W połowie lat 30. rozpoczął karierę wojskową i niedługo przed wybuchem II wojny światowej został mianowany podporucznikiem. Od najmłodszych lat interesował się  jednak żeglarstwem. W 1938 roku na kursie w Jastarni zdobył uprawnienia sternika morskiego. Dalszy rozwój jego pasji na kilka lat przerwała wojna. We wrześniu 1939 r. Teliga walczył wraz ze swoim pułkiem pod Bydgoszczą, a następnie w okolicach Tomaszowa Mazowieckiego. Stamtąd przedostał się na Wołyń, gdzie trafił do sowieckiej niewoli. Postanowił zataić swój stopień oficerski, co prawdopodobnie uratowało go przed egzekucją. Z obozu jenieckiego został wywieziony na Krym. Przez kilkanaście miesięcy pływał jako rybak po Morzu Czarnym.  W 1942 roku razem z Armią Andersa zawędrował do Wielkiej Brytanii. Tam zaciągnięto go do lotnictwa, gdyż został uznany za samodzielnego człowieka o silnym charakterze. Cenne okazały się także jego umiejętności nawigacyjne. Po ukończeniu kursu latał jako strzelec pokładowy w 300 Dywizjonie Bombowym. Dwukrotnie otrzymał Medal Lotniczy. Po latach Teliga opowiadał swojemu bratankowi, że z tamtych czasów zapamiętał przede wszystkim strach, który nieustannie towarzyszył mu podczas lotów bombowcem. Jego hart ducha pozostawał jednak niezmienny. W 1947 roku Polak powrócił do kraju i zamieszkał w Gdyni, gdzie zajmował się pisaniem oraz był instruktorem żeglarstwa. W 1967 roku zaczął spełniać swoje wielkie marzenie i rozpoczął rejs dookoła świata jako samotny żeglarz. Teliga szybko uzyskał rozgłos i popularność, zwłaszcza wśród Polaków mieszkających w krajach, które odwiedzał po drodze. Był radośnie przyjmowany w niemal każdym odwiedzanym porcie. Z czasem jego podróż stawała się jednak coraz trudniejsza z powodu narastającego bólu, który okazał się symptomem nowotworu. Teliga miał nadzieję, że wysiłek zmobilizuje jego organizm do walki z chorobą. Niestety, tak się nie stało. Kiedy 30 kwietnia 1969 roku przybił do portu w Casablance, nie miał już sił na podróż statkiem do Polski. Przewieziono go samolotem do stolicy, gdzie przeszedł operację, która na krótko poprawiła jego stan zdrowia. Leonid Teliga zmarł 21 maja 1970 roku w Warszawie. Został pochowany na Powązkach Wojskowych. Teliga przez lata planował swój rejs dookoła świata. Nie chciał, żeby jego wyprawę sponsorowało państwo, dlatego postanowił, że sam zbierze fundusze na budowę jednostki, którą popłynie. Pozyskał wsparcie Marynarki Wojennej i Polskiego Związku Żeglarskiego, lecz większość kosztów pokrył z własnej kieszeni. Jacht Leonida Teligi o nazwie „Opty”, zaczerpniętej od słowa „optymista”, był gotowy w październiku 1966 roku. Drewniana jednostka o długości niespełna 10 m miała w wyposażeniu żagle na wszystkie rodzaje wiatru, silnik o mocy 7 KM oraz dwa zbiorniki wodne. Brakowało jej jednak radiostacji, przez co Teliga na pełnym morzu był zdany wyłącznie na siebie. Leonid Teliga rozpoczął samotny rejs „Opty” w Casablance, gdzie jacht został przewieziony z Gdyni na pokładzie MS Słupsk. Pierwszym przystankiem na trasie były Wyspy Kanaryjskie. W kwietniu żeglarz dotarł na Barbados i chwilowo zszedł na ląd. Dalsza trasa Leonida Teligi prowadziła do Panamy, gdzie spotkał się z poważnymi problemami na tle politycznym – władze nie chciały przepuścić przez Kanał Panamski obywatela państwa komunistycznego. Po niemal dwóch tygodniach pomoc prasy oraz ambasady przyniosła skutek i Teliga mógł płynąć dalej. „Opty” wyszedł na Ocean Spokojny, zawijając po drodze na Galapagos, Tahiti i Fidżi. Końcowy etap Polak postanowił pokonać bez zawijania do portu – chciał ominąć Australię, aby uniknąć kłopotów politycznych, a do RPA nie wolno mu było przybić. Przepłynięcie tego odcinka zajęło mu 165 dni. Przez cały ten czas nie było z nim kontaktu. 5 kwietnia 1969 roku przeciął trasę, którą płynął dwa lata wcześniej z Wysp Kanaryjskich, tym samym zataczając pełne koło dookoła świata. Leonid Teliga opisywał kraje odwiedzane podczas wyprawy w swoim dzienniku pokładowym, który częściowo wydał w dwóch broszurach: „Opty – od Gdyni do Fidżi” oraz „Opty – od Fidżi do Casablanki”. Obszerną notkę poświęcił mieszkańcom Barbadosu, których obserwował podczas ciężkiej pracy przy uprawie trzciny cukrowej. W podróży zajmował się jednak nie tylko pisaniem. Uprawiał także malarstwo. Na Tahiti udało mi się nawet sprzedać jeden z obrazów, dzięki czemu zarobił pieniądze na niezbędne naprawy jachtu. Teliga podróżował po świecie jeszcze przed swoją wielką wyprawą. Jako dziennikarz towarzyszył polskim rybakom, z którymi pływał aż na Daleki Wschód. Jako polski przedstawiciel ONZ odwiedził z misją pokojową Laos i Koreę. Przebywał również we Włoszech, gdzie pełnił funkcję attaché prasowego. Żeglarz został nie tylko pierwszym Polakiem, który opłynął Ziemię na jednym jachcie, ale także pobił rekord czasu trwania samotnego rejsu oceanicznego. Podczas ostatniego etapu podróży o dwa dni poprawił wynik należący od 85 lat do Bernarda Gilboya, który chciał popłynąć z Kalifornii do Australii, jednak po 163 dniach został zdjęty z pokładu kompletnie wycieńczony. Podczas swojego „wielkiego skoku” Teliga pokonał aż 13 260 mil."
Jak określić wiek psa w „ludzkich” latach? To zależy od wielkości zwierzaka i od jego genów,https://www.national-geographic.pl/artykul/jak-okreslic-wiek-psa-w-ludzkich-latach-to-zalezy-od-wielkosci-zwierzaka-i-od-jego-genow-220222050953,Unknown,"['Przyroda', 'Odkrycia']","Ogólna zasada mówi, że aby porównać wiek psa i człowieka, należy ten pierwszy pomnożyć przez 7. Wówczas roczny psiak to odpowiednik siedmiolatka, a 10-letni zwierzak jest jak senior mający 70 lat. Jest to jednak spore uproszczenie – przekonują naukowcy zaangażowani w tzw. Projekt Starzenia się Psów (Dog Aging Project). Choć wszystkie psy należą do jednego gatunku i niewiele się różnią pod względem genetycznym od wilków, czyli swoich przodków, różnice między poszczególnymi rasami są dość znaczne. Dotyczą one nie tylko wyglądu i zachowania, ale też np. podatności na choroby. W przypadku tempa starzenia się podstawowym parametrem jest wielkość ciała. Duże psy generalnie starzeją się szybciej. Ich wiek mnożymy więc przez 10. Oznacza to, że np. 11-letni owczarek niemiecki jest odpowiednikiem ludzkiego stulatka. Z kolei małe psy starzeją się wolniej. W ich przypadku wiek można pomnożyć przez pięć. Najstarsze psy o niewielkich rozmiarach mogą dożyć nawet 20 lat. Badania wykazały też, że kundelki generalnie są zdrowsze i bardziej długowieczne od psów rasowych. Naukowcy przyznają jednak, że takie przeliczenia wciąż są nieprecyzyjne. Wynika to w dużej części z tego, jak mało wiemy o starzeniu się psów w porównaniu z ludźmi. Dlatego wciąż niełatwo jest określić tzw. trajektorię starzenia się konkretnego zwierzęcia. Ma to zmienić właśnie wspomniany wcześniej Dog Aging Project. To multidyscyplinarne przedsięwzięcie naukowe, angażujące m.in. właścicieli ponad 32 tys. psów z USA. Od 10 tys. zwierząt pobrano już próbki, które posłużą do analiz DNA. Uczeni chcą m.in. znaleźć geny odpowiedzialne za wyjątkową długowieczność psów. Dog Aging Project wystartował w 2018 r. i potrwa co najmniej 10 lat. Wciąż trwa rekrutacja chętnych. Badacze są najbardziej zainteresowani szczeniakami i psami młodymi, w wieku do 3 lat. – Badając ich stan zdrowia na przestrzeni lat zdobędziemy bezcenną wiedzę. Pomoże nam ona lepiej zrozumieć także starzenie się ludzi – wyjaśnia prof. Joshua Akey, genetyk z Uniwersytetu Princeton, jeden z uczonych zaangażowanych w projekt. Psy są dla naukowców wyjątkowymi zwierzętami, ponieważ na stałe dzielą z ludźmi to samo środowisko życia. Podobnie jak my, jedzą w dużym stopniu żywność przetworzoną. Ich poziom aktywności fizycznej też najczęściej jest uzależniony od naszej. Korzystają też z opieki zdrowotnej. – Ponieważ jednak psy żyją krócej niż ludzie, badania nad nimi ułatwią nam zrozumienie, jakie czynniki sprzyjają zdrowej długowieczności – mówi prof. Akey. Zapowiada też, że dane zebrane w ramach Dog Aging Project będą dostępne dla uczonych z całego świata. To ułatwi wyciągnięcie wniosków i zaplanowanie dalszych badań. Uczeni wielokrotnie porównywali DNA psów z genami ich najbliższych żyjących przodków – wilków – w celu określenia daty ich udomowienia. W pierwszych badaniach tego typu, przeprowadzonych w 1997 r., zespół Roberta Wayne’a z University of California w Los Angeles stwierdził, że nastąpiło to 135 tys. lat temu. Potem uczeni obniżyli nieco szacunki. Biorąc pod uwagę znaleziska archeologiczne sprzed 31 tys. lat zawierające szczątki psów oraz dużą rozbieżność pomiędzy DNA psa i wilka, Wayne wciąż podejrzewa, że udomowienie musiało nastąpić co najmniej 50 tys. lat temu. Inni badacze twierdzili, że bardziej realny czas to 16 tys. lat temu, a do udomowienia miało dojść w Chinach."
Popularne ryby akwariowe. Top 15 gatunków ryb dla początkujących,https://www.national-geographic.pl/artykul/popularne-ryby-akwariowe-top-15-gatunkow-ryb-dla-poczatkujacych,Artur Białek,['Przyroda'],"Akwarium z odpowiednio dobraną obsadą stanowi wspaniałą ozdobę domowej przestrzeni. Poza tym obserwacja podwodnego świata działa odprężająco i uspokajająco. Trzeba jednak wiedzieć, że poszczególne gatunki ryb mają inne wymagania względem pokarmu, roślin, temperatury wody i oświetlenia. Które z nich warto wybrać na początkowym etapie przygody z akwarystyką?  Zanim zdecydujemy się na dołączenie konkretnego gatunku do akwarium, należy realnie ocenić możliwości, którymi dysponujemy. Rodzaj filtra, jakość oświetlenia, grzałka, wielkość akwarium – to wszystko ma niebagatelne znaczenie. Wynika to z faktu, że różne ryby akwariowe mają różne wymagania. Dla początkującego akwarysty to wszystko może wydawać się niebywale skomplikowane, ale bez obaw. Im większe będzie nasze doświadczenie w tym temacie, tym łatwiej przyjdzie nam podejmowanie właściwych decyzji. Jakie gatunki są odpowiednie na początek? Poniżej odpowiadamy na to pytanie. Zestawienie obejmujące popularne ryby akwariowe otwiera gatunek, który cieszy się ogromną popularnością. Gupik pawie oczko ma naturę stadną, świetnie „dogaduje się” z innymi rybami i nie przedstawia dużych wymagań w kwestii hodowli. Osiąga od 3 do 5 cm długości. Żyje w górnych i środkowych partiach akwarium. Zadowala się pokarmem w postaci suszonych dafni, granulek lub płatków. Trzeba pamiętać, że gupiki rozmnażają się dość szybko, ale zjadają część narybku i w ten sposób regulują przyrost populacji w swoim środowisku. Wymagania: Bystrzyk / Getty Images Kolejny popularny gatunek ryb akwariowych to bystrzyk neonowy, nazywany też neonkiem. Bystrzyki są tak efektowne, że trudno oderwać od nich wzrok. Niewielkie ryby (osiągają długość do 4 cm) charakteryzują się pięknym, neonowym ubarwieniem, jak wskazuje na to sama nazwa. To sprawia, że wspaniale prezentują się w niezbyt mocno oświetlonym akwarium. Dobrze czują się w ławicy składającej się z przynajmniej 10 osobników, cieszą się dobrym zdrowiem i wykazują dużą odporność na błędy początkujących akwarystów. Żyją w środkowej warstwie akwarium. Tolerują pokarm żywy i suchy. Wymagania: Bojownik / Getty Images W zestawieniu obejmującym popularne ryby akwariowe nie może zabraknąć bojownika syjamskiego, nazywanego też wspaniałym. To niezwykle efektowny gatunek – bogato wybarwiony, obdarzony długimi płetwami. Szczególnie pięknie prezentują się samce, które są obdarzone silnie nasyconymi kolorami. Jak wskazuje na to sama nazwa, bojowniki są rybami agresywnymi. Hodowanie tego gatunku w grupie składającej się z kilku osobników to niezbyt dobry pomysł. Najbardziej agresywne wobec siebie są samce, ale samice też bywają obiektem ataków. Uwaga, bojowniki mogą atakować także inne gatunki z długimi płetwami.  W kwestii pokarmu, bojowniki syjamskie nie są zbyt wybredne. Podstawą ich żywienia jest pokarm suchy, ale od czasu do czasu dietę ryb można urozmaicić pokarmem żywym i mrożonym. Wymagania: Mieczyk / Getty Images Kolejny popularny gatunek, który świetnie nadaje się na początek przygody z akwarystyką, to mieczyk Hellera. To niezwykle żywiołowa ryba – uwielbia ruch i doskonale czuje się w ławicy. To sprawia, że obserwowanie tych efektownych rybek (osiągają długość do 12 cm) w akwarium jest niemałą frajdą. Mieczyki nie sprawiają większych problemów w hodowli. Uwielbiają pokarm żywy, roślinny i suszony, zadowolą się też glonami porastającymi ścianki akwarium.  Wymagania: Zmienniak / Getty Images Zmienniak plamisty, znany też jako platka, to niewielka ryba słodkowodna (osiąga długość do 6 cm), która wspaniale czuje się w towarzystwie innych małych i nieagresywnych gatunków. Trzeba jednak pamiętać, że zmienniaki nie powinny być współlokatorami większych ryb. Takie sąsiedztwo działa na nich onieśmielająco i sprawia, że platki często szukają kryjówek. Środowiskiem bytowym tych ryb jest górna partia akwarium. Jedzą pokarm suchy i żywy. Wymagania: Molinezja / Auscape/Universal Images Group via Getty Images Molinezja, czyli Black Molly, to jedna z najpiękniejszych ryb akwariowych. Dzięki ciemnemu ubarwieniu prezentuje się wyjątkowo efektownie, stanowiąc prawdziwą ozdobę środkowej części akwarium, w której żyje. Osiąga do 10 cm długości i dobrze czuje się w towarzystwie gatunków o zbliżonych rozmiarach. Trzeba pamiętać, że o ile Black Molly jest odporna na choroby, to wahania temperatury wody wyraźnie jej nie służą. Najodpowiedniejszy dla tego gatunku jest pokarm roślinny, sprawdzą się też larwy i pokarm suchy. Wymagania:  Kirysek / Getty Images Tej ryby nie sposób pomylić z żadną inną. Zachodzące na siebie płytki kostne (to forma pancerza chroniącego przed atakiem), grube wąsy (dzięki którym kirysek bada grunt i zapachy) i biało-niebiesko-żółte ubarwienie czynią ją niepowtarzalną. Kiryski bytują w dolnej warstwie akwarium, najlepiej czują się w niewielkich grupach (do 6 osobników) i nie przeszkadza im towarzystwo innych ryb. Żywią się pokarmem żywym, mrożonym i suchym, obowiązkowo opadającym na dno. Wymagania: Skalar / Getty Images Skalar żaglowiec, czyli ryba księżycowa, to jeden z najpiękniejszych mieszkańców akwarium. Nazwa tego gatunku wzięła się od charakterystycznego kształtu ciała i płetw. Ten okazały gatunek osiąga do 15 cm długości. Lubi dominować nad mniejszymi gatunkami. Skalary są niezwykle wdzięczne, ale w kwestii hodowli – wymagające. Przedstawiciele tego gatunku muszą żyć w czystej wodzie. W przeciwnym wypadku, szybko zaczynają chorować. Lubią pokarm żywy, mrożony i płatki. Wymagania: Tego gatunku chyba nikomu nie trzeba przedstawiać. Zbrojniki pospolite, czyli glonojady, należą do najbardziej charakterystycznych mieszkańców dna akwarium. Osiągające do 13 cm ryby mają spłaszczone ciało, okazałe płetwy (dzięki którym łatwo przemieszczają się po dnie) i charakterystyczny otwór gębowy zakończony przyssawką. To właśnie ten element umożliwia glonojadowi przyczepienie się do ścian akwarium i znajdujących się na jego wyposażeniu elementów ozdobnych. W ten sposób ryba pożywia się glonami. Poza naturalnym pokarmem roślinnym, zbrojniki chętnie przyjmują opadające na dno suche tabletki.  To gatunek nieprzejawiający agresji wobec innych ryb, więc spokojnie może być hodowany w urozmaiconych akwariach. Dbając o dobre samopoczucie ryb, należy trzymać je w parach lub grupach składających się z jednego samca i kilku samic. Wymagania:"
Niesamowite odkrycie na Wawelu. Czy to grób króla Polski?,https://www.national-geographic.pl/artykul/zaskakujace-odkrycie-na-wawelu-czy-to-grob-krola-polski-220405113145,Unknown,['Odkrycia'],"Zamek Królewski na Wawelu to jedna z największych i najważniejszych atrakcji turystycznych Krakowa. Goście mogą zwiedzać wystawy stałe, czasowe i sezonowe. Różne trasy prowadzą przez główne miejsca kompleksu, w tym zbrojownię, ogrody królewskie czy reprezentacyjne komnaty. Co ciekawe, słynna katedra nie jest częścią zamku. To osobna, niezależna instytucja. Spoczywają tam polscy królowie i inni narodowi bohaterowie. Kaplica Olbrachta znajduje się obok barokowego ołtarza katedry. Do tej pory nie cieszyła się szczególnie wielkim zainteresowaniem zwiedzających, ale to może się zmienić. Wzgórze Wawel co roku jest odwiedzane przez ponad milion turystów z Polski i zagranicy. Przy takiej ekspozycji zabytki wymagają regularnej konserwacji. Pod koniec marca archeolodzy rozpoczęli prace w wawelskiej kaplicy króla Jana Olbrachta. W trakcie odkryli grób ukryty pod posadzką i warstwami gruzu. Kto został w nim pochowany? Najprawdopodobniej król Jan Olbracht, w końcu to jego kaplica.  Do tej pory miejsce spoczynku władcy nie było znane. Kaplica nie była też nigdy badana pod tym kątem. Uwagę archeologów przykuł otwór w sklepieniu. O odkryciu poinformował Społeczny Komitet Obrony Zabytków Krakowa w mediach społecznościowych. – Okazuje się, że przesklepiona nisza grobowa kryła się od przeszło pół tysiąca lat z boku pomieszczenia, przy południowej ścianie –  napisali badacze. Otwór w grobie jest na tyle duży, że archeolodzy zobaczyli przez niego drewniane elementy w środku. To może być pozostałość szalunku. Czy na Wawelu rzeczywiście pochowano króla Jana Olbrachta? W poznaniu prawdy na pewno pomogą badania endoskopowe. Konserwatorzy udzielili już pozwolenia na ich przeprowadzenie. Jan I Olbracht urodził się 27 grudnia 1459 roku w Krakowie. Tak jak jego bracia, edukował się pod okiem Jana Długosza. W wieku 15 lat rozpoczął działalność polityczną u boku ojca Kazimierza Jagiellończyka. Zanim został koronowany na króla Polski, wcześniej pełnił funkcję królewskiego namiestnika w województwie ruskim. Ubiegał się też o tron Węgier. Kilkukrotnie przegrał ze swoim bratem Władysławem II Jagiellończykiem. Już wtedy wzbudzał kontrowersje, sprzeciwiając się ojcu i wykorzystując chorobę brata. Król Jan Olbracht był władcą Polski w latach 1492-1501 r. Za jego panowania pozycja popierającej go szlachty jeszcze bardziej zyskała na znaczeniu. Chłopi z kolei częściowo stracili prawa do przemieszczania się. Kolejne decyzje utwierdzały silną pozycję króla. Został on jednak zapamiętany nie tylko dzięki politycznym zasługom, ale też zamiłowaniu do hulaszczego życia. Jan I Olbracht miał słabość do wykwintnych dań i trunków. Nigdy się nie ożenił, ale miał wiele romansów. Rozwiązłość prawdopodobnie doprowadziła do tego, że zachorował i zmarł na kiłę w 1501 r. Kraków jest chętnie odwiedzany przez turystów z zagranicy. W tym roku ma być ich jednak znacznie mniej. Powód? Wojna w Ukrainie, a raczej towarzyszący jej chaos informacyjny. Podróżni obawiają się, że w Polsce nie jest bezpiecznie. Niektórzy wprost pytają, czy na ulicach polskich miast nie ma wojska i czy w bankomatach nie brakuje gotówki."
Polska Stacja Polarna na Spitsbergenie rekrutuje chętnych do udziału w wyprawie,https://www.national-geographic.pl/artykul/polska-stacja-polarna-na-spitsbergenie-rekrutuje-chetnych-do-udzialu-w-wyprawie-211015042001,Unknown,['Nauka'],"Spitsbergen to największa wyspa położonego za północnym kołem podbiegunowym archipelagu Svalbard. W jej południowo-zachodniej części znajduje się Polska Stacja Polarna Hornsund im. Stanisława Siedleckiego. Średnie temperatury w tej części Arktyki wahają się od -20 stopni Celsjusza w lutym, do + 4 w lipcu. Takie pogody nie zniechęcają naukowców. W zarządzanej przez Instytut Geofizyki PAN stacji regularnie prowadzone są badania. Od 1978 r. chętni – oczywiście nie wszyscy – mogą wziąć udział w całorocznej wyprawie. Mimo że klimat na Spitsbergenie jest dość surowy, nie brakuje chętnych na wycieczki właśnie w ten rejon świata. Największa wyspa Svalbardu cieszy się sporym zainteresowaniem wśród podróżników. Część osób odwiedza jednak archipelag nie w celach turystycznych, a naukowych. To do nich skierowane jest ogłoszenie IG PAN o rekrutacji chętnych do udziału w 45. wyprawie do Polskiej Stacji Polarnej Hornsund im. Stanisława Siedleckiego. Organizatorzy szukają między innymi geofizyka z doświadczeniem w dziedzinach elektroniki lub geofizyki, meteorologa w szczególności z doświadczeniem w służbie meteorologicznej IMGW, informatyka, mechanika w szczególności z umiejętnością obsługi agregatów prądotwórczych i silników wysokoprężnych, pracownika technicznego oraz kucharza. Dodatkowym atutem będzie znajomość języka angielskiego, posiadanie doświadczenie terenowego, a zwłaszcza zimowo górskiego, zaświadczenie ukończenia kursów medycznych i motorowodnych. Kandydaci mogą wybrać grupę zimującą, czyli całoroczną, lub letnią. Pierwsza wyprawa potrwa od czerwca 2022 r. do lipca 2023 r., a druga od czerwca 2022 r. do września 2022 r. Więcej informacji można znaleźć na stronie internetowej IGF PAN w zakładce kariera. Zgłoszenia są przyjmowane do 22 listopada 2021 r. Wyspy wchodzące w skład archipelagu Svalbard są znane z tego, że zamieszkują je niedźwiedzie polarne. Niektórzy twierdzą nawet, że ich populacja przewyższa liczbę mieszkańców. Miejscowa fauna to też morsy, lisy polarne i narwale. Gospodarkę napędzają turystyka, badania naukowe i górnictwo. W latach dwudziestych XX wieku na podstawie Traktatu Spitsbergeńskiego archipelag został uznany za wolną strefę ekonomiczną i strefę zdemilitaryzowaną."
"W Australii odnaleziono 400-letni obraz holenderskiego mistrza, który może być warty fortunę. Jaką cenę osiągnie?",https://www.national-geographic.pl/artykul/w-australii-odnaleziono-400-letni-obraz-holenderskiego-mistrza-ktory-moze-byc-warty-fortune-220420120031,Unknown,"['Ludzie', 'Historia']","Obraz przez wiele lat leżał pośród 60 tysięcy innych dzieł sztuki w magazynie muzeum Woodford Academy, które znajduje się w australijskim miasteczku Blue Mountains. W przeszłości budynek pełnił różne funkcje. Przed laty był akademią, szkołą z internatem, prywatną rezydencją. Dziś jest atrakcją turystyczną. Sam budynek powstał w latach 1828-1835. Obecnie zarządzany jest przez organizację National Trust of Australia. Właściciele budynku nie mogli wyjść z podziwu, kiedy okazało się, z jak cennym dziełem mają do czynienia. Obraz odnaleźli pracownicy firmy, która podjęła się prac renowacyjnych obiektu. – Jesteśmy niezwykle podekscytowani. Takie chwile nie zdarzają się często – przekazał lokalnym mediom Julian Bickersteth, dyrektor generalny Intenational Conservation Services. Tytuł obrazu to „Martwa natura”. Przedstawia stół, na którym widać wymięty, ściągnięty do połowy obrus, elegancką i szykowną zastawę stołową oraz resztki jedzenia, w tym nadjedzone ciasto, które przypomina jabłecznik oraz bułkę i orzechy. Srebrny kielich jest przewrócony. Historycy sztuki, z którymi wstępnie skontaktowali się przedstawiciele National Trust of Australią sugerują, że dzieło mógł namalować Gerrit Willemsz. Heda.  Gerret Willemsz. Heda urodził się w 1625 roku w północno-zachodnim holenderskim miasteczku Haarlem. W jego sztuce dominował głównie motyw vanitas (łac. marność). Obrazy przedstawiają widoczny motyw przemijania, smutku, opuszczenia i śmierci. Słynął również z martwej natury. O jego życiu wiemy niewiele. Był synem innego sławnego holenderskiego mistrza, który był również jego nauczycielem, Willema Claesza. Hedy. Zmarł w swoim rodzinnym mieście najprawdopodobniej w 1647 lub 1649 roku. Eksperci przypominają, że weryfikacja tego rodzaju zaginionych dzieł nie jest łatwa. Najczęściej potrzebna jest wieloletnia analiza i weryfikacja. Na szczęście malarz umieścił na płótnie swój maleńki podpis, który nieco ułatwił rozwiązanie tej artystycznej zagadki. Pracownicy National Trust of Australia twierdzą jednak, że wciąż trwają badania nad tym, kto dokładnie jest autorem dzieła. Podpis, który widnieje na obrazie, przypomina również sygnaturę ojca Garreta Willemsza. Hedy. Niektórzy eksperci sugerują, że praca mogła być malowana wspólnie przez obydwu Holendrów. Co ważne, obrazy Willema Claesza. Hedy są zazwyczaj warte ok. 4-5 milionów dolarów australijskich. W przypadku obrazu „martwa natura” możemy mówić o podobnej kwocie. – Odnalezienie oryginalnego XVII-wiecznego obrazu, który został namalowany przez malarza „złotego wieku Holandii”, zapiera nam dech w piersiach. To ekscytujące, że znajdował się w magazynie National Trust of Australia – mówi rzeczniczka tej organizacji. Uważa się, że dzieło Holendra trafiło do Australii w XIX wieku. Na razie nie wiadomo jednak, w jaki sposób."
Święto Niepodległości w Tatrach. Na najpopularniejszych szczytach pojawiły się flagi,https://www.national-geographic.pl/artykul/swieto-niepodleglosci-w-tatrach-na-najpopularniejszych-szczytach-pojawily-sie-flagi-211112112720,Unknown,"['Historia', 'Przyroda']","W miniony czwartek 11 listopada Polacy już po raz 103. obchodzili Święto Niepodległości. Każdego roku ten szczególny dla historii naszego kraju dzień jest upamiętniany zarówno w Polsce, jak i za granicą. W większości polskich miast odbyły się uroczystości połączone ze składaniem wieńców pod historycznymi pomnikami. Coraz więcej Polaków wychodzi jednak z założenia, że niepodległość można świętować także na mniej oczywiste sposoby. Rosnącą popularnością cieszą się na przykład biało-czerwone zawody sportowe, biegi przełajowe czy nawet grupowe morsowanie z flagą Polski. Tego roku niepodległościowych akcentów nie zabrakło również w Tatrach. Wieczorową porą mierzący 17,5 metra krzyż na Giewoncie został podświetlony w narodowych barwach. „Śpiącego rycerza” widać prawie z każdego miejsca w Zakopanem, a więc mieszkańcy i turyści i mieszkańcy mogli podziwiać wyjątkowy symbol bez wchodzenia na szlak. Na miejscu był za to profesjonalny fotograf. Zdjęcie białoczerwonego krzyża zostało opublikowane na profilu „Tatromaniak” na Facebooku.  To nie pierwszy raz, kiedy słynny krzyż na Giewoncie stał się odbiciem najważniejszych wydarzeń w Polsce. W ubiegłym roku kontrowersje wywołało powieszenie banneru wyborczego jednego z kandydatów na prezydenta Polski. W kolejnych miesiącach na instalacji pojawiła się też między innymi tęczowa flaga czy plakat przygotowany przez Ogólnopolski Strajk Polek.  Nie tylko Giewont „wziął udział” w obchodach Święta Niepodległości. Białoczerwona flaga dotarła również na Rysy, najwyższy szczyt górski w Polsce. Tak dzień 11 listopada uczcili członkowie Taternickiego Klubu Harcerzy. Pamiątkowe zdjęcia wykonano nie tylko na szczycie, ale też podczas wejścia, w najbardziej charakterystycznych punktach, z których rozpościera się widok na Czarny Staw pod Rysami i Morskie Oko.  Odzyskanie niepodległości przez Polskę jest wspominane wszędzie tam za granicą, gdzie żyje polonia. Co ciekawe, 11 listopada to dzień, w którym świętują nie tylko Polacy. Francuzi, Belgowie i Nowozelandczycy obchodzą wtedy rocznicę podpisania kończącego I wojnę światową rozejmu w Compiègne. W państwach należących do brytyjskiej Wspólnoty Narodów jest to z kolei Dzień Pamięci, a w Stanach Zjednoczonych Dzień Weterana. 11 listopada Święto Niepodległości obchodzą również Angolczycy. Dokładnie w 1975 r. afrykański kraj po wielu latach krwawej wojny przestał być zamorską kolonią Portugalii. Nie oznaczało to jednak nastania pokoju. W Angoli wybuchła wojna domowa pomiędzy partyzantami walczącymi o władzę. Wygrali ją rządzący do dziś lewicowcy z Ludowego Ruchu Wyzwolenia Angoli. Choć wielu narodom data złożona z czterech jedynek przypomina o poważnych wydarzeniach historycznych, Japończycy obchodzą wtedy mniej oficjalne święto dedykowane popularnym zwłaszcza wśród młodzieży ciasteczkom Pocky i precelkom Pretz. W tym samym czasie Koreańczycy celebrują lokalne odmiany tych samych smakołyków. Jeszcze inaczej 11 listopada świętują Chińczycy. W tzw. Dzień Singla samotni ludzie idą na obiad ze swoimi przyjaciółmi, którzy także nie są w związkach. Na przekór tradycji wiele osób właśnie tego dnia decyduje się na randkę z nieznajomym lub wzięcie ślubu."
"Konstelacja satelitarna, która ma zajrzeć pod piaski Sahary. Oto misja OASIS",https://www.national-geographic.pl/artykul/konstelacja-satelitarna-ktora-ma-zajrzec-pod-piaski-sahary-oto-misja-oasis-220511011337,Unknown,"['Kosmos', 'Przyroda']","Naukowcy związani z projektem badawczym Orbiting Arid Subsurfaces and Ice Sheet Sounder (OASIS) opracowują nowatorską misję satelitarną. Jej celem jest zbadanie wydm Sahary i pokrywy lodowej Grenlandii i Arktyki przy użyciu technologii radarowej podobnej do tej używanej przez sondę MARS Reconnaissance Orbiter (MRO) NASA. Głównym celem projektu jest odkrycie i monitorowanie podziemnych źródeł słodkiej wody. Drugą istotną kwestią jest ocena tempa topnienia lodowców, czyli bezpośredniej przyczyny podnoszenia się poziomu oceanów. Misja przygotowywana jest na zlecenie Fundacji Kataru. Organizacji tej zależy na uchronieniu Półwyspu Arabskiego przed zalaniem oraz na uzyskaniu wody pitnej dla ludów zamieszkujących Afrykę Północną i Półwysep Arabski. – Chcemy wykorzystać technologię kosmiczną, czyli satelity wyposażone w radary podobnego do tego, który odnalazł wodę pod powierzchnią Marsa. Zrobimy to, by zbadać zasoby wody pitnej ukryte nawet 700 metrów pod powierzchnią pustyni. Wiemy, że są tam rezerwuary słodkiej wody. Według geologów jeszcze 700 tysięcy lat temu klimat na Saharze był znacznie bardziej wilgotny. Padały tam deszcze, które wsiąkły głęboko pod powierzchnię gruntu. Te rezerwuary zasilają wody podskórne, warstwy wodonośne, które mogą stanowić ratunek dla mieszkańców terenów objętych suszą – wyjaśnia Artur Chmielewski, menadżer misji OASIS z ramienia Jet Propulsion Laboratory NASA. Według najnowszych danych, pogłębiająca się susza może doprowadzić do klęski żywiołowej i konieczności przesiedlenia 450 milionów ludzi. Skutkowałoby to gigantycznym kryzysem humanitarnym. Ale susza to nie jedyny problem. Katar, który finansuje misję, znajduje się na wyjątkowo nisko położonym terenie. W niektórych rejonach jest to zaledwie metr nad poziomem morza. Najwyższy punkt tego kraju wznosi się na zaledwie 82 metry nad poziomem morza. Oznacza to, że regularnie odnotowywane podnoszenie się poziomu mórz i oceanów będzie miało katastrofalne skutki dla tego państwa. – Już teraz znikają należące do Kataru wyspy, co powoduje m.in. zmniejszanie się terytorium morskiego tego państwa. Podobny problem mają inne kraje, również Polska, której linia brzegowa regularnie przesuwa się w kierunku lądu. W USA zagrożona jest Floryda. Aby móc ratować sytuację, konieczne jest określenie tempa topnienia pokrywy lodowej. To druga istotna część misji OASIS – tłumaczy Artur Chmielewski. Radary misji mają przede wszystkim ocenić spodnią, niewidoczną część lodowców. To właśnie brak precyzyjnych danych dotyczących grubości lodu jest jednym z głównych problemów uniemożliwiających poprawne obliczenie wzrostu poziomu mórz i oceanów. Ocenia się, że w niektórych miejscach wieczna zmarzlina może mieć nawet cztery kilometry grubości. Jednak zdaniem wielu badaczy niedoszacowanie grubości może dochodzić nawet do kilometra. – Planujemy wysłać na orbitę nie jednego satelitę, lecz pięć. Ma to być jeden duży statek-matka i cztery mniejsze. Pozwoli to dokonać bardziej precyzyjnych pomiarów. Misję można rozbudować o kolejne satelity, co pozwoliłoby na zebranie jeszcze precyzyjniejszych danych. Zarówno Fundacja Kataru, jak i JPL są otwarte na współpracę innych państw zaniepokojonych problemem wody pitnej i podnoszenia się poziomu mórz – deklaruje menadżer misji. Za projekt radaru odpowiadają ci sami ludzie, którzy konstruowali radar misji Mars Reconnaissance Orbiter (MRO). Teraz pracują także nad radarem REASON, który ma być częścią planowanej misji na Europę, czyli księżyc Jowisza. Misję tę nazwano Europa Clipper. Ma ona wystartować już w październiku 2024. Natomiast OASIS może wystartować trzy lata później, w 2027 roku. Naukowcy związani z misją zakończyli studium wykonalności i czekają na zielone światło z NASA i z Fundacji Kataru na przejście do fazy A projektu. – Sama budowa radaru potrwa około trzech lat. Będzie on usytuowany na głównym satelicie. Pozostałe pojazdy, przemieszczające się po bliskich trajektoriach, będą oddalone od statku-matki o 250 do 500 metrów. Pozwoli to na uzyskanie rozdzielczości obrazowania na poziomie kilometra – mówi Artur Chmielewski."
Skończoność bez granic. Jaki kształt ma Wszechświat?,https://www.national-geographic.pl/artykul/nie-ma-granic-ale-jest-skonczony-jaki-ksztalt-ma-wszechswiat,dr Tomasz Rożek,['Ludzie'],"Zanim zaczniemy mówić o kształcie Wszechświata, może parę słów o skończoności, nieskończoności i granicach. Z faktu, że coś nie ma granic, wcale nie wynika, że jest nieskończone. Biała kartka papieru ma granice i jest skończona, ale gdyby wyciąć w niej odpowiedni kształt, posklejać i zrobić kulę, okazałoby się, że ta bryła granicy nie ma. Choć wciąż jest przecież skończona. Podobnie dzieje się z Ziemią. Jest oczywiście skończona (o czym mogą się przekonać np. pracujący na Międzynarodowej Stacji Kosmicznej astronauci), ale pozbawiona granic. Innymi słowy: można przed siebie iść, iść, iść i co najwyżej wróci się w to samo miejsce, z którego się wyszło. Nie dojdzie się do żadnego brzegu, do żadnej ściany. Czy tak samo wygląda Wszechświat? To pytanie za pięć punktów. A właściwie za Nobla. Bo jak sprawdzić kształt czegoś takiego, jak cały Wszechświat? Zacznijmy od początku. Teoria Wielkiego Wybuchu mówi, że Wszechświat miał swój początek w nieskończenie małym gęstym i gorącym punkcie. Punkcie, który równocześnie zajmował całą przestrzeń. Poza nim nic nie istniało. Pomińmy fakt, że wspomniana teoria nie wyjaśnia, ani czym ten punkt był i skąd się wziął, ani co spowodowało, że „Wielce Wybuchł”. Na szczęście dalej robi się nieco łatwiej. Od „chwili zero” przestrzeń zaczęła pęcznieć, niosąc ze sobą materię. To wydarzenie nastąpiło około 13,7 mld lat temu. To, że było tak rzeczywiście, potwierdza ucieczka galaktyk, mikrofalowe promieniowanie tła oraz ilość znajdujących się w przestrzeni pierwiastków lekkich. Z tych trzech filarów podtrzymujących Teorię Wielkiego Wybuchu najłatwiejszy do zrozumienia jest pierwszy. W 1929 roku Edwin Hubble ogłosił, że wszystkie galaktyki cały czas się od siebie oddalają i to niezależnie od kierunku, w którym się spojrzy. Dzisiaj są bliżej siebie niż będą jutro, wczoraj były bliżej niż są dzisiaj. Mało tego – kilka lat temu okazało się, że to oddalanie przyspiesza stale od prawie 14 mld lat. Fizykom te obserwacje dawały do myślenia, ale rozstrzygający był dla nich inny eksperyment. W 1948 roku George Gamow wyliczył, że o Wielkim Wybuchu musi świadczyć otaczające nas zewsząd promieniowanie. Coś w rodzaju echa tamtych wydarzeń, które nazwał mikrofalowym promieniowaniem tła albo inaczej promieniowaniem reliktowym. Z teorii wynikało, że jeżeli rzeczywiście kiedyś cała materia Wszechświata znajdowała się w jednym punkcie, to w początkowym okresie rozszerzania się kosmos musiał być tak gęsty, że kwanty promieniowania nie potrafiły „odkleić” się od materii. Do tego odklejenia mogło dojść dopiero wtedy, gdy Wszechświat już się trochę rozszerzył, dzięki czemu gęstość materii nieco spadła. Z obliczeń Gamowa wynikało, że nie mogło to stać się wcześniej niż 300 tys. lat po Wielkim Wybuchu. W 1948 roku takie założenie brzmiało bardzo abstrakcyjnie. 15 lat później opisane teoretycznie przez Gamowa promieniowanie reliktowe rzeczywiście odkryto.  Promieniowanie reliktowe nie jest ciekawostką czy niszą, w której swobodnie buszuje zaledwie kilku fizyków na świecie. Dla zrozumienia kształtu i ewentualnych granic Wszechświata to temat kluczowy. Bo robiąc mapę mikrofalowego promieniowania tła, dostajemy jednocześnie coś w rodzaju zdjęcia Wszechświata w wieku niemowlęcym. W niemal 14 mld lat po Wielkim Wybuchu uzyskujemy dzięki promieniowaniu reliktowemu obraz z czasu, gdy Wszechświat miał tylko 300 tys. lat! To mniej więcej tak, jakby zrobić 90-letniemu staruszkowi zdjęcie, na którym po wywołaniu widzimy go zaledwie kilkanaście godzin po urodzeniu. Zrobienie takiego zdjęcia daje nam wgląd w przeszłość – w czasy, kiedy cały kosmos miał wielkość ziarenka maku (w porównaniu z objętością, jaką zajmuje teraz). W tym ziarenku nie było jeszcze galaktyk, tylko miejsca większych zagęszczeń materii, z których w przyszłości uformują się gromady galaktyk. Z ich kształtu i rozmieszczenia można wyciągać wnioski dotyczące kształtu przestrzeni. Można też z większą dozą prawdopodobieństwa pokusić się o „przewidywanie” przyszłości. Promieniowanie reliktowe jest dla kosmologów tak istotne, że od lat wysyłają w kosmos sondy, których jedyne zadanie polega na mierzeniu mikrofalowego promieniowania tła. W 1989 roku wystrzelono sondę COBE. W 2003 roku przyszła kolej na sondę WMAP, a w połowie 2009 roku dołączyła do nich europejska sonda Planck. To m.in. z ich badań wynika, że Wszechświat jest skończony i zamknięty, ale nie ma granicy. A jaki ma kształt? Odpowiedź na to pytanie jest bardziej niż trudna. Z tych samych danych różne grupy badaczy wyciągają różne wnioski. Nowe interpretacje pojawiają się i znikają. Niektóre z teoretycznych dywagacji są niczym innym niż intelektualną prowokacją, inne powstały raczej w czasie burzy mózgów kosmologów czy fizyków teoretyków. Wśród dyskutowanych modeli jest np. model komnaty lustrzanej, w którym przestrzeń ma kształt dwunastościanu. Są też modele, w których Wszechświat jest walcem, stożkiem, torusem (wygięty walec połączony podstawami – czyli kształt nadmuchanej dętki rowerowej), a nawet lejkiem. W tym ostatnim przypadku przestrzeń z jednej strony miałaby być wydłużona i prawie nieskończenie długa, a z drugiej miałaby się rozszerzać (wywijać na zewnątrz), przypominając nieco dzwon albo róg. Najstarsza i najłatwiejsza do zrozumienia jest koncepcja zakładająca, że Wszechświat jest sferą. Wyobraźmy sobie nadmuchiwany balon. My, wszystkie galaktyki, cały Wszechświat – to jego powierzchnia. Nie ma czegoś takiego jak środek balonu, nie ma czegoś takiego jak obszar go otaczający. Jest tylko powierzchnia, która ma pewien stopień krzywizny. Ale zaraz, przecież nasz świat jest (przynajmniej) trójwymiarowy, a ta analogia mówi o świecie dwuwymiarowym (powierzchniowym). No i tu właśnie leży trudność. Mózg nie jest w stanie wyobrazić sobie trójwymiarowej przestrzeni wygiętej w jakikolwiek kształt. Proszę nie mylić tego z wygiętą powierzchnią dwuwymiarową. Napompowany balon jest trójwymiarowy, ale ten trzeci wymiar bierze się z wygięcia płaszczyzny (płaskich ścianek balonu). A jak sobie wyobrazić wygięcie przestrzeni, która już jest trójwymiarowa? To jest totalna abstrakcja. Zmagając się z nią, stawiamy się w sytuacji istot żyjących w świecie dwuwymiarowym, niezdolnych do wyobrażenia sobie figur przestrzennych, powstających z uginania płaszczyzn. Gdyby ktoś w takim płaskim świecie zaczął opowiadać o wspomnianym balonie, który po nadmuchaniu tworzy trójwymiarowy kształt, byłby tak samo niezrozumiany jak dzisiejsi kosmologowie, którzy próbują dociec, jaki kształt ma nasza trójwymiarowa przestrzeń – być może wygięta w kolejnym, czwartym wymiarze. Tak, można tę dawkę abstrakcji jeszcze bardziej skomplikować, dodając, że wszechświat niekoniecznie ma tylko trzy wymiary. Ale to już lepiej zostawmy i wróćmy do kształtów. Skoro w dwuwymiarowym świecie dwuwymiarowi ludzie nie byliby w stanie zrozumieć zakrzywienia swojego świata, czy my jesteśmy w stanie pojąć zakrzywienie naszej trójwymiarowej przestrzeni? Nie wiem, może nie, ale na pewno jesteśmy ją w stanie zbadać. Żeby zrozumieć jak, najlepiej zrobić proste ćwiczenie. Połóż na stole białą kartkę i narysuj na niej dwa oddalone od siebie punkty A i B. Spróbuj połączyć je linią prostą. Pytanie: ile linii prostych łączy dwa punkty na płaszczyźnie? Tak, masz rację. Tylko jedna. Następnie posmaruj klejem brzeg kartki i sklej z niej walec. Postaraj się, żeby narysowane wcześniej punkty były na zewnętrznej jego powierzchni, tak żeby były wyraźnie widoczne. A teraz ile linii prostych łączy te dwa punkty? Na pewno nie jedna. Nie jedna, ale kilka! Jedna linia może biec z punktu A do B z prawej strony walca, druga może bryłę obiegać z lewej strony. Trzecia prosta może przechodzić na przestrzał przez środek walca, a kolejne dwie górą oraz dołem. Takich prostych może być dużo. I to nie jest geometryczna ciekawostka. To jest kapitalna cecha zakrzywionej w którąkolwiek stronę przestrzeni.  Jeżeli my z naszą Ziemią jesteśmy w punkcie B, a w punkcie A znajduje się galaktyka, którą obserwujemy, oznacza to, że światło przez nią wyemitowane może trafiać do naszych oczu różnymi drogami, z różnych stron nieba. Każda z tych dróg ma na dodatek inną długość, co znaczy, że ten sam obiekt może być obserwowany w różnym wieku. Dlaczego tak się dzieje? Bo światło ma skończoną prędkość. Porusza się najszybciej, jak to tylko możliwe, ale wciąż – biorąc pod uwagę gigantyczne odległości we Wszechświecie – ma spore opóźnienia. Patrząc na oddaloną od nas o 2,5 mln lat świetlnych Galaktykę Andromedy – nasze najbliższe galaktyczne sąsiedztwo – widzimy ją nie taką, jaka jest teraz, tylko taką, jaka była 2,5 mln lat temu. To światło, które teraz do nas trafia, opuściło galaktykę właśnie wtedy. ​Jeśli przyjmiemy, że to światło może docierać do nas różnymi drogami o różnej długości, jest całkiem możliwe, że patrząc w północnym kierunku nocnego nieba, zobaczymy galaktykę X, gdy miała 2 mld lat, zerkając na południe – gdy miała 3 mld, a na zachód, gdy dopiero rozbłyskała. Tyle teoria. W praktyce nie mamy pojęcia, czy wpatrując się w różne obszary nieba, widzimy za każdym razem inne galaktyki, czy część z nich to te same, tylko w innym stadium rozwoju. Nie mamy nawet pomysłu, jak to sprawdzić. Gdyby jednak jakoś się nam udało, określenie kształtu Wszechświata i zakrzywienia przestrzeni wymagałoby tylko komputera o dużej mocy obliczeniowej. Wtedy astronomowie „wrzucaliby” do niego informacje, które galaktyki widzą podwójnie albo potrójnie, w jakim one są wieku i z jakiego kierunku nadlatuje wyemitowane przez nie światło. Odpowiedni program powinien poradzić sobie z wyliczeniem zakrzywienia przestrzeni czy inaczej – kształtu Wszechświata. Inaczej bowiem będą układały się obrazy galaktyk, gdy kosmos będzie kulą, a inaczej, gdy będzie stożkiem czy torusem. W badaniu mikrofalowego promieniowania tła chodzi dokładnie o to samo. Trudno wyobrazić sobie sytuację, w której przestrzeń zmienia swój kształt (zakrzywienie) w czasie. Kształt, jaki został nadany Wszechświatowi w pierwszych ułamkach sekund po Wielkim Wybuchu, jest prawdopodobnie tym samym kształtem, który ma dzisiaj. Stąd tak dużą wagę kosmologowie przywiązują do analizy mikrofalowego promieniowania tła. Chcą na tym zdjęciu niemowlęcego Wszechświata zobaczyć odbicia, regularności albo nieregularności charakterystyczne dla ugiętej przestrzeni.  W kosmologii niewiele rzeczy można zrozumieć, uruchamiając naszą ziemską intuicję. Podobnie jest zresztą w fizyce cząstek elementarnych. Niektórzy potrafią jednak intuicję w jakiś sposób zagłuszyć. A może ich intuicja działa na wyższych poziomach? Takie zagadnienia jak Wielki Wybuch czy rozszerzanie się przestrzeni można jeszcze próbować sobie wyobrazić, ale kształt przestrzeni – już nie bardzo. Tymczasem nie da się zrozumieć konstrukcji Wszechświata bez odpowiedzi na pytanie o cechy przestrzeni, którą wypełnia. Bez tego nie sposób dowiedzieć się, jaka była jego przeszłość i jaka będzie przyszłość. W naszej skali przestrzeń jest płaska jak kartka papieru. Podobnie jak w skali naszego najbliższego otoczenia płaska jest także Ziemia. Dwie linie równoległe zawsze będą w takich warunkach równoległe, a suma kątów w trójkącie zawsze będzie wynosiła 180 stopni. To podstawy tzw. geometrii euklidesowej. Jednak na wygiętej kartce, w zakrzywionej przestrzeni nic już nie jest takie jednoznaczne. Wówczas dwie linie proste i równoległe mogą się rozjechać albo skrzyżować. Wzory na pola figur czy zależności geometryczne, których dzieci uczą się w pierwszych klasach szkoły, przestają być prawdziwe. Nieprawdziwe staje się twierdzenie Pitagorasa! Jaki więc jest nasz świat? Gdy patrzymy na niego z bliska, jest euklidesowy, płaski. Ale gdyby spojrzeć na niego z większej odległości, staje się zakrzywiony. Szkoda, że na razie nie wiadomo, jak się zakrzywia i w którą stronę. Odkrycie tej tajemnicy może mieć praktyczne zastosowanie. Jeżeli dwa punkty może w zakrzywionej, nieeuklidesowej przestrzeni łączyć kilka różnych linii prostych, to może nauczymy się kiedyś podróżować na duże odległości drogą na skróty, np. przez sam środek przykładowego walca. Gdyby tak się stało, moglibyśmy zacząć przygotowywać się do podróży międzygwiezdnych, a nawet międzygalaktycznych – bo okazałoby się, że odległości pomiędzy najdalszymi obiektami we wszechświecie wcale nie są takie duże. Koniec będzie np. nowym początkiem. Tak głosi hipoteza Wielkiego Kolapsu (BIG CRUNCH). Zakłada ona, że Wszechświat nie będzie rozszerzał się wiecznie i że kiedyś nastąpi proces odwrotny, a wtedy galaktyki zaczną się do siebie zbliżać.  Na razie coraz szybciej się od siebie oddalają i nic nie wskazuje na to, by miały kiedyś zwolnić. A więc bardziej prawdopodobna jest raczej koncepcja nazwana Wielkim Rozdarciem (BIG RIP). To rozdarcie, które opisał kosmolog Robert Caldwell, miałoby dotyczyć nie tylko galaktyk, ale także atomów. Protony, neutrony i elektrony, a później nawet kwarki, rozsypałyby się w przestrzeni jak koraliki z zerwanego naszyjnika.  Trzecią - najmniej prawdopodobną - hipotezą jest Wielki Chłód (BIG CHILL). Rozszerzanie Wszechświata zatrzyma się; w pewnym momencie, gdy „wypalą” się lekkie pierwiastki, po prostu zabraknie w nim energii. CZWARTY SCENARIUSZ: ZMODYFIKOWANY WIELKI CHŁÓD "
"Udało się sklasyfikować 1,8 mld gwiazd Drogi Mlecznej. To efekt misji Gaia, w której biorą udział Polacy",https://www.national-geographic.pl/artykul/udalo-sie-sklasyfikowac-1-8-mld-gwiazd-drogi-mlecznej-to-efekt-misji-gaia-w-ktorej-biora-udzial-polacy-220614042053,Unknown,['Kosmos'],"Gaia to misja Europejskiej Agencji Kosmicznej (ESA), wystrzelona w grudniu 2013 roku. Jej dwa teleskopy pracujące w paśmie widzialnym i bliskiej podczerwieni wykonują precyzyjne i jednoczesne pomiary położeń, jasności, rozkładu energii oraz prędkości gwiazd. Właśnie upubliczniony został trzeci z serii katalogów danych misji Gaia (ang. Gaia Data Release 3, DR3), opracowany w oparciu o te obserwacje. Zawiera on nowe i ulepszone informacje dla 1,8 miliarda gwiazd w naszej Galaktyce. Dzięki najnowszej analizie danych z misji Gaia poznaliśmy temperatury gwiazd, ich skład chemiczny, barwy, masy, wiek oraz prędkości. – Chemia naszej Galaktyki jest czymś fascynującym. Czymś, w czym jest zapisana cała historia Galaktyki – i to, co będzie się z nią działo w następnych miliardach lat. My obserwujemy ją przez krótki odcinek czasu, ale dzięki takim danym, jakich dostarcza Gaia, jesteśmy w stanie zbadać składy chemiczne. I możemy powiedzieć: ten fragment nieba przyszedł z innej galaktyki, ten jest stary, a ten – młody. To teraz staje się możliwe dla całego nieba. Dotychczas astronomowie mieli bardzo dokładnie poznane fragmenty nieba. Gaia daje nam całe niebo. To jest właśnie rewolucja – wyjaśnia profesor Łukasz Wyrzykowski z Obserwatorium Astronomicznego Uniwersytetu Warszawskiego, którego badacze pracują przy misji Gaia. Nowe dane pozwolą na odkrywanie tajemnic miliardów obiektów astronomicznych różnej natury, położonych w zróżnicowanych obszarach naszej Galaktyki, a także poza nią. – W przeciwieństwie do innych misji, których celem są konkretne obiekty i zagadnienia naukowe, Gaia jest misją przeglądową. Oznacza to, że podczas wielokrotnego przeglądu całego nieba z miliardami gwiazd, Gaia z pewnością dokona odkryć zjawisk, które inne, bardziej wyspecjalizowane misje mogłyby przegapić – mówi dr Timo Prusti, kierownik naukowy misji Gaia przy ESA. Wśród zebranych danych są również te dotyczące ciał niebieskich, których ewolucja wskazuje, że w przyszłości zmienią się w czarne dziury lub w gwiazdy neutronowe. Badaczom udało się wyodrębnić niemal 270 takich obiektów.
 
– W obecnym katalogu Gaia DR3 obiekty egzotyczne, takie jak gwiazdy neutronowe czy czarne dziury, znajdujemy dwiema metodami. Pierwsza wymaga obserwacji gwiazd w układach podwójnych z takimi obiektami oraz zbadania deformacji gwiazdy przez siły pływowe. Z danych jesteśmy w stanie ocenić minimalna masę obiektu ciemnego. Jeżeli jest ona około jednej–dwóch mas Słońca, jest to prawdopodobnie gwiazda neutronowa. Większa masa sugeruje czarna dziurę. Druga metoda to mikrosoczewkowanie grawitacyjne, w którym masa ciemnego obiektu sprawia pojaśnienie odległej gwiazdy, która znalazła się w tej samej linii. Masę soczewki możemy określić za pomocą pomiarów tymczasowej zmiany położenia i zmiany jasności odległej gwiazdy. Dopiero Gaia dostarcza komplet takich informacji dla bardzo wielu gwiazd z wystarczającą dokładnością – wyjaśnia profesor Wyrzykowski. Ogrom danych z misji Gaia umożliwi rozwiązywanie zagadek Wszechświata. Dotyczy to zarówno społeczności profesjonalnych astronomów, jak i miłośników astronomii. – Wraz z otwarciem archiwum DR3 zapowiadamy pierwszy projekt skierowany do amatorów, czyli citizen science misji Gaia. Dzisiaj rozpoczynamy odliczanie do inauguracji projektu badań społecznościowych Gaia Vari, który umożliwi internautom wzięcie aktywnego udziału w klasyfikacji obiektów zmiennych zaobserwowanych przez misję – mówi dr Milena Ratajczak z Obserwatorium Astronomicznego Uniwersytetu Warszawskiego."
„Nie jest jeszcze zbyt późno na działanie”. Jane Goodall daje nadzieję światu,https://www.national-geographic.pl/artykul/nie-jest-jeszcze-zbyt-pozno-na-dzialanie-jane-goodall-daje-nadzieje-swiatu,Unknown,['Ludzie'],"Miałem zaszczyt poznać Jane Goodall, gdy odwiedziła Polskę w 2011 r. Wręczałem jej nagrodę na Planete Doc Film Festival. Byłem pod wrażeniem spokoju i siły Jane. Z uśmiechem zniosła zamieszanie organizacyjne wokół festiwalowego spotkania. Miała rękę na temblaku, więc gdy przekazywałem jej wyjątkowo ciężką statuetkę, zaoferowałem, że ją potrzymam. „Spokojnie, dam sobie radę” – odparła Jane, przejmując ode mnie nagrodę. I tak właśnie było. „W 1960 r. zagorzała miłośniczka zwierząt bez naukowego wykształcenia rozbiła obóz w Tanganice. Zamierzała obserwować szympansy. Dziś nazwisko Jane Goodall jest synonimem ochrony jej ukochanych małp” – tak pisaliśmy o niej na łamach National Geographic w 2011 r. Jane stała się ikoną ruchu obrony przyrody. Symbolem zaangażowania, ludzką twarzą nauki i sumieniem naszej cywilizacji. Nie tak dawno temu ostrzegała: „ludzkość będzie skończona, jeżeli nie dostosujemy się do nowej rzeczywistości”. Chodziło głównie o drastyczne zmiany sposobu produkcji żywności, który nie jest dostosowany do wyzwań stawianych nam przez coraz gorszą sytuację epidemiologiczną i równie dramatyczne zmiany klimatu. Dziś Jane dobiega dziewięćdziesiątki i mam wrażenie, że tylko przybyło jej siły. Dowodzi tego chociażby lektura jej najnowszej książki, którą napisała wraz Douglasem Abramsem i Gail Hudson. Już we wstępie do „Księgi nadziei” czytamy: Za każdym razem jednak, gdy pogrążałam się w depresji, przypominałam sobie wspaniałe opowieści o odwadze, wytrwałości i determinacji tych, którzy walczą z „siłami zła”. Tak, wierzę, że zło istnieje. Jednak dużo bardziej przejmujące i inspirujące są głosy osób, które stawiają im czoła. Nawet gdy tracą w tej walce życie, ich czyny rozbrzmiewają na długo po ich odejściu, dając nam natchnienie i nadzieję – nadzieję, że tym dziwnym, wewnętrznie skonfliktowanym stworzeniem ludzkim, które sześć milionów lat temu wyewoluowało od małpy, kieruje dobro. Trudno dziś o powody do optymizmu. Pogłębiający się kryzys klimatyczny, pokłosie pandemii COVID-19, wojna w Ukrainie – czy dla świata jest jeszcze nadzieja? Oddajmy znów głos Jane: Nadzieja jest pojęciem często źle rozumianym. Ludzie uważają, że to po prostu bierne myślenie życzeniowe. Mam nadzieję, że coś się wydarzy, ale nie zamierzam nic robić w tym kierunku. Takie podejście jest przeciwieństwem prawdziwej nadziei, która wymaga działania i zaangażowania. Wiele osób zdaje sobie sprawę z tragicznego stanu naszej planety, ale nie robi nic z powodu poczucia bezsilności i beznadziei. Dlatego ta książka jest tak ważna. Mam nadzieję (!), że pomoże ona ludziom zrozumieć, że ich czyny – choć wydawać się mogą mało istotne – mają ogromne znaczenie. Skumulowane skutki tysiąca etycznych działań mogą pomóc uratować i uleczyć nasz świat dla przyszłych pokoleń. A po co miałbyś podejmować jakiekolwiek działanie, jeśli nie miałbyś nadziei na to, że odniesie ono skutek? To kluczowa kwestia dla przyszłości naszej planety. W obliczu trudności wielu z nas wpada w panikę („wszyscy zginiemy!”) lub apatię („nic już się nie da zrobić”). Takie emocje nie pomogą nam w wypracowaniu rozwiązań. Jane pokazuje nam – po raz kolejny – że istnieje inna droga, prowadząca ku lepszej przyszłości. W „Księdze nadziei” Jane skupia się na czterech powodach do nadziei: Dla mnie Jane jest uosobieniem tej ostatniej cechy. Biorąc do ręki „Księgę nadziei” czułem się tak, jakbym znów stał obok niej i słyszał jej głos: „Spokojnie, damy sobie radę”. Ja jej wierzę."
Niezwykłe odkrycie i nowy rekord. Pierwsza w historii załogowa misja na dno Rowu Atakamskiego,https://www.national-geographic.pl/artykul/niezwykle-odkrycie-i-nowy-rekord-pierwsza-w-historii-zalogowa-misja-na-dno-rowu-atakamskiego,Unknown,['Odkrycia'],"Victor Vescovo i dr Osvaldo Ulloa to pierwsi ludzie na świecie, którym udało się dotrzeć na dno Rowu Atakamskiego. To najgłębsza część południowo-wschodniego Pacyfiku. Znajduje się u wybrzeży Chile i Peru. Pierwsze historyczne zejście odbyło się 21 stycznia. Tego dnia badacze znaleźli się ponad 8 tysięcy metrów pod powierzchnią wody. Okazało się, że rów jest jeszcze głębszy, niż do tej pory sądzono. To już kolejne odkrycie, które udowadnia, że czasem wiemy znacznie więcej o Marsie, niż o morskich głębinach. Victor Vescovo to amerykański odkrywca, były oficer marynarki wojennej, współzałożyciel Caladan Oceanic i rekordzista Guinnessa. Jako pierwszy człowiek na świecie odwiedził pięć najgłębszych punktów w pięciu oceanach. Dr Osvaldo Ulloa to z kolei naukowiec z chilijskiego Instituto Milenio de Oceanografia, który większość swojej naukowej kariery poświęcił na badaniach Rowu Atakamskiego.  Głównym celem misji były eksploracja i mapowanie dna morskiego oraz obserwacje tamtejszych form życia. Chilijscy oceanografowie już od 2018 roku prowadzili badania rowu Atakamskiego. Jednak dopiero teraz duetowi Vescovo-Osvaldo udało się zejść na dno. W łodzi podwodnej spędzili trzy godziny. Continued our dives in the Atacama Trench yesterday with Dr. Ruben Escribano of Chile. Dove to ~7,200 meters near the Richards Deep, witnessing growths of ultra-deep ocean coral, Elpidids Peniagone (the small animals), and unknown colors (bacterial matting?) on rock outcroppings. pic.twitter.com/ouM7PuCeEK – Możliwość spędzenia trzech godzin na dnie morskim była fantastyczna. Szczególnie, że dr Osvaldo poświęcił większość swojej kariery, badając ten obszar – mówi Victor Vescovo. W trakcie misji badacze zaobserwowali niezwykle rzadkie formy życia. To między innymi strzykwy, ściany skalne, które wykazywały proces chemosyntezy i niezwykle duże struktury bakteryjne. – To wielki dzień dla nauki i całego Chile. Dziękuję Victorowi i Caladan Oceanic. Dzięki nim mogliśmy osobiście zobaczyć i pokazać światu, co znajduje się na samym dnie rowu Atakamskiego – mówił dr Ulloa. – Byliśmy świadkami niesamowitych rzeczy. Mamy dowody, które pokazują, że na ekstremalnie dużych głębokościach zachodzą procesy chemosyntezy – dodaje Vescovo. Naukowcy przyznają, że zebrane podczas wyprawy dane mogą dostarczyć szeregu ważnych informacji, jak funkcjonują organizmy, które nie mają dostępu do światła słonecznego i jak pozyskują energię na inne sposoby. W trakcie misji okazało się również, że Głębia Richardsa, która ma 8065 m, wcale nie jest najgłębszym punktem Rowu. Około 123 kilometry dalej na północ, badacze odnaleźli miejsce, które znajduje się na głębokości 8069 m. To o 4 metry głębiej niż dotychczas sądzono. To kolejny dowód na to, jak wiele jeszcze jest do odkrycia w morskich głębinach. This video shows a ""pasture"" of holothurians (sea cucumbers) grazing at the bottom of the Atacama Trench, near 8,060 meters. This is the most dense collection of holothurians I have ever seen in a Hadal Trench, showing the large volume of life in this deep ocean ecosystem. pic.twitter.com/fDHBC3IY0j Według duetu badaczy, to nie koniec odkryć. Teraz w planach jest dalsza obserwacja i mapowanie dna morskiego u wybrzeży Chile. Odkrywcy chcą za pomocą sonaru zbadać jeszcze większą część tego obszaru. Do tej pory zbadano już obszar o wielkości blisko 10 tysięcy kilometrów kwadratowych. Większość do tej pory była jeszcze niezmapowana. Rów Atakamski, zwany inaczej Rowem Peruwiańsko-Chilijskim położony jest we wschodniej części dna Pacyfiku. Rozciąga się na obszarze ponad 160 km od zachodnich brzegów Ameryki Południowej. Ma długość blisko 6000 km, co czyni go najdłuższym rowem na świecie. Średnia szerokość wynosi ok. 64 km. Najnowsze badania udowodniły, że Głębia Richardsa (8065 m) jest drugim najgłębszym punktem Rowu. Należy pamiętać jednak, że rów Atakamski nie jest najgłębszym rowem oceanicznym na świecie. Numerem jeden pozostaje Rów Mariański, który ma aż 10 994 m."
Albatrosy „rozwodzą” się coraz częściej. Wpływ na to mają zmiany klimatyczne,https://www.national-geographic.pl/artykul/albatrosy-rozwodza-sie-coraz-czesciej-powodem-zmiany-klimatyczne,Unknown,"['Przyroda', 'Nauka']","Naukowcy na łamach czasopisma naukowego Proceedings of the Royal Society, opublikowali badania, w których podają, że w ciągu ostatnich lat, kiedy woda w oceanach była cieplejsza, współczynnik „rozwodów” wzrósł do 8% z 4%. Badacze obserwowali ponad 15 000 ptaków na Falklandów. Jak mówią eksperci, jest to widoczny efekt globalnego ocieplenia. Albatrosy są ptakami morskimi i poszukują pożywienia polując. Są mistrzami szybowania. Ocieplanie się wód wpływa na zmniejszenie ilości pokarmu, przez co ptaki te muszą wyruszać na znacznie dłuższe i wyczerpujące polowania, żeby znaleźć pożywienie dla piskląt. To niestety przekłada się na zwiększoną śmiertelność młodych. Brak potomstwa był często bezpośrednią przyczyną rozstań albatrosów. Najnowsze badania Royal Society pokazują jednak, że coraz więcej samic opuszcza swoich partnerów bez względu na powodzenie lęgów.  Albatrosy to niesamowite stworzenia. Żyją całe dziesięciolecia, a długie lata spędzają na oceanie, w poszukiwaniu pożywienia. Ptaki te uczą się uwodzić swoje partnerki tańcem, następnie łączą się w pary. Żyją głównie na powierzchni wody. Wracają na ląd tylko po to, żeby się rozmnażać. Po wielu latach rozłąki kochankowie pamiętają o sobie i głośno witają się na przywitanie. Najstarsza samica albatrosa doczekała się już 30 piskląt, z czego część z partnerem, który towarzyszy jej od ponad 10 lat. Pary, które raz się związały, pozostają już razem często do końca życia. Poznają się i ufają sobie, co pomaga w wychowaniu młodych. Biolog Francesco Ventura z Uniwersytetu Lizbońskiego w Portugalii, który brał udział w badaniach, mówi, że takie zaufanie w związku ptaków morskich jest niezwykle ważne, biorąc pod uwagę bardzo trudne środowisko, w którym żyją.  Zazwyczaj to samice opuszczają partnerów, właśnie przez trudności z rozmnażaniem. Ale Ventura wraz ze swoim zespołem badaczy chcieli zbadać, czy są inne przyczyny rozwodów, oprócz zmian klimatycznych. Przeanalizowali dane zebrane w latach 2004-2019 na temat dużej grupy albatrosów czarnobrewych, która żyła na New Island na Falklandach. Okazało się, że rozpad związku następował dużo częściej, kiedy próby rozmnażania się kończyły się niepowodzeniem. Z roku na rok współczynnik był coraz wyższy, wraz ze wzrostem temperatury wody. Badacze twierdzą, że taka, że powracający po bardzo długich i wyczerpujących polowaniach samce są bardzo wycieńczeni i tym samym stają się nieatrakcyjni dla partnerek. Co gorsza, coraz wyższe temperatury powodują tak zwany stres cieplny, co również wpływa ptasie relacje.  "
Z dotkniętej suszą rzeki Tygrys wyłoniło się starożytne miasto z czasów Imperium Mitanni,https://www.national-geographic.pl/artykul/z-dotknietej-susza-rzeki-tygrys-wylonilo-sie-starozytne-miasto-z-czasow-imperium-mitanni-220606042520,Unknown,"['Odkrycia', 'Historia']","Irak już od kilku lat zmaga się z poważną suszą. W ubiegłym roku kraj ogarnęły najwyższe od 50 lat upały. Ludzie wychodzili na ulice i domagali się dostępu do wody pitnej. W tym roku jest nieco lepiej, ale zmiany klimatu cały czas dają o sobie znać. Problem suszy jest wciąż jednym z większych zmartwień Irakijczyków. W tym przypadku możemy jednak mówić o tym, że susza okazała się „pozytywnym"" zjawiskiem, przede wszystkim dla archeologów i dziedzictwa narodowego kraju. W ciągu ostatnich kilku miesięcy poziom wody w zbiorniku w Mosulu drastycznie spadł, ponieważ władze pobierają ją, aby zapobiec wysychaniu pól i upraw. W rezultacie w grudniu ubiegłego roku ze zbiornika zaczęło wyłaniać się starożytne miasto, które było niegdyś częścią Imperium Mitanni. Ruiny zostały zalane podczas budowy tamy w tym miejscu w latach 80. Wówczas nie były przez nikogo zbadane. Uczeni wierzą, że są to ruiny starożytnego miasta Zakhiku, które pochodzi sprzed 3400 lat. Według archeologów był to jeden z ważniejszych ośrodków Imperium Mitanni. Miasto odnaleziono w 2010 roku, ale dopiero 8 lat później po raz pierwszy susza odsłoniła fragmenty osady. Udało się wtedy zbadać część ruin, m.in. pałac i komory przyozdobione malowidłami naściennymi. Teraz badacze mieli kolejną szansę na to, żeby dowiedzieć się więcej o Zakhiku. Czasu jednak mieli niewiele. Zaledwie kilka zaledwie kilka tygodni po wykopaliskach, ruiny starożytnego miasta znowu znalazły się pod wodą. W tym krótki czasie udało się jednak odnaleźć m.in. kompleks przemysłowy i olbrzymi magazyn.  Uczeni podejrzewają, że prawdopodobnie w mieście przechowywano towary, które sprowadzano z regionu całego Bliskiego Wschodu. Naukowcom udało się również odwzorować, jak w przeszłości wyglądało miasto.  Według historyków Zakhiku zostało zniszczone w 1350 r. p.n.e. w wyniku potężnego trzęsienia ziemi. Archeolodzy przyznają, że jest to jedyna znana miejscowość z okresu Imperium Mitanni, która położona była bezpośrednio nad rzeką Tygrys. Uczeni twierdzą, że miasto kontrolowało morskie szlaki handlowe w regionie. Ponadto archeologom udało się odnaleźć ponad 100 glinianych tabliczek, które pochodzą z początków okresu asyryjskiego. Naukowcy nie wiedzą jeszcze, czego dotyczą teksty, ale podejrzewają, że mogą zawierać cenne informacje o momencie transformacji Imperium Mitanni w Imperium Asyrii. – Mamy nadzieję, że dowiemy się więcej o początkach asyryjskich rządów w regionie – mówi Ivana Puljiz, archeolożka i współautorka badań. W ramach wykopalisk archeologom udało się również zabezpieczyć ruiny miasta, aby nie ulegały dalszej degradacji."
W szwajcarskim zoo urodził się niezwykle rzadki żółw albinos. Co to za gatunek?,https://www.national-geographic.pl/artykul/w-szwajcarskim-zoo-urodzil-sie-niezwykle-rzadki-zolw-albinos-co-to-za-gatunek-220609055705,Unknown,['Przyroda'],"Po tym, jak kilka dni temu w szwajcarskim zoo wykluły się dwa żółwie, pracownicy ogrodu nie mogli wyjść ze zdziwienia. Jeden młody urodził się z bielactwem. Jego skóra jest pozbawiona pigmentu, oczy czerwone, a skorupa nienaturalnie blada. Eksperci twierdzą, że to niezwykle rzadki przypadek. Szansa, że ten gad urodzi się z albinizmem, wynosi 1 na 100 000. Mały albinos należy do gatunku żółwia słoniowego. Jego matka złożyła jaja w lutym, a młode wykluły się na początku maja. Albinos wraz ze swoim bratem ważyli zaledwie 50 gramów i przez pierwsze tygodnie swojego życia spędzili w inkubatorach, w których byli pod stałą opieką specjalistyczną. Do matki wrócili na początku czerwca.  – Byliśmy bardzo podekscytowani tym, że w naszym zoo urodził się albinos. To pierwszy raz, gdy żółw słoniowy urodził się z bielactwem poza Galapagos – napisali w oświadczeniu pracownicy ogrodu zoologicznego. Eksperci martwią się jednak, ponieważ nie wiadomo, jak długo może przeżyć stworzenie. Chociaż pobratymcy tego gada dożywają nawet 100 lat, albinizm jest schorzeniem, które może znacznie wpływać na jego zdrowie i umiejętności przetrwania. Żółwie słoniowe są jednymi z największych żółwi na świecie. Zazwyczaj mają ok. 1 metra wysokości i ważą ponad 200 kg. Samce są większe od samic. Ich ciała zazwyczaj są brunatne lub czarne. Gad ten jest roślinożerny i zjada prawie wszystkie rośliny i owoce, które znajdzie na swojej drodze. W naturalnym środowisku największym wrogiem młodego żółwia słoniowego jest myszołów galapagoski. Co ciekawe, młode przez pierwsze lata życia żyją w ukryciu. Robią to właśnie po to, aby minimalizować szanse na bliskie spotkanie z tym groźnym ptakiem. Jako dorosłe osobniki wyłaniają się z ukrycia i wracają do normalnego życia. Na szczęście dla małego jest on mieszkańcem zoo. Drapieżniki nie stanowią więc dla niego zagrożenia. Chociaż albinizm często wzbudza niemałe zaciekawienie, należy pamiętać, że jest to choroba genetyczna. W przypadku, gdy oboje rodzice mają gen recesywny, to w jednej czwartej przypadków, dziecko urodzi się albinosem. Albinizm charakteryzuje się brakiem enzymu tyrozynazy, który jest odpowiedzialny za produkcję melaniny, czyli substancji nadającej ciemną barwę komórkom i strukturom takim jak włosy. Taka genetyczna anomalia pigmentacji jest bardzo dużym utrudnieniem dla zwierząt. Poza samym „bladym” wyglądem albinosy mają problemy ze wzrokiem. Melanina bowiem wspomaga rozwój tęczówek i nerwów wzrokowych."
Historyczna transplantacja serca. Lekarze przeszczepili je z genetycznie zmodyfikowanej świni,https://www.national-geographic.pl/artykul/historyczna-transplantacja-serca-lekarze-przeszczepili-je-z-genetycznie-zmodyfikowanej-swini,Unknown,['Nauka'],"To była walka o życie 57-letniego Davida Benneta. Od wielu miesięcy pozostawał podpięty pod aparaturą, która wspomagała pracę jego serca. Dzień przed operacją, 30 grudnia powiedział, że ma wybór pomiędzy śmiercią albo transplantacją. Wybrał to drugie. Dzień później amerykańska Agencja ds. Żywności i Leków (FDA) wydała warunkowe pozwolenie na przeszczep między genetycznie zmodyfikowaną świnią a człowiekiem. 7 stycznia Bennet leżał już na sali, w której przeprowadzono operację trwającą 7 godzin. Udaną. Przeszczep nie został od razu odrzucony. Trzy dni później David Bennet pozuje do selfie z chirurgiem, na którym widać, że jest schorowany, ale co ważniejsze - żyje. Lekarze z Uniwersyteckiego Szpitala Maryland w w Baltimore tworzą właśnie historię.  David Bennet nie miał już szans na tradycyjny przeszczep, od ludzkiego dawcy. Jego stan zdrowia był krytyczny. - Wiem, że to duże ryzyko, ale to moja ostatnia szansa na życie. - mówił przed operacją. Lekarze z Centrum Medycznego Uniwersytetu Maryland postawili wszystko na jedną kartę i podjęli ryzyko. Gdyby nie ta kluczowa decyzja, 57-latek zmarłby, ponieważ cierpiał na śmiertelną chorobę serca. Świnia, która była dawcą organu, została genetycznie zmodyfikowana, żeby pozbyć się trzech genów, które powodowały w odrzucenie serca od tego zwierzęcia przez ludzki układ odpornościowy. Usunięto także gen świni, który powodował wzrost tkanki sercowej w organizmie pacjenta. Ponadto zmodyfikowane zwierzę otrzymało sześć genów ludzkich. Chirurdzy z szpitala Uniwersytetu Marylandu, którzy przeprowadzili operacje przyznają - to historyczna chwila, którą poprzedzały dziesięciolecia badań. Ta transplantacja serca, może zmienić bieg historii. Teraz David Bennet pozostanie przez kilka kolejnych tygodni pod ścisłą obserwacją, tygodni, które zaważą na jego życiu. - Nie mogę się doczekać, kiedy w końcu wstanę z łóżka. - mówi. Ksenotransplantacja to w prostych słowach przeszczep lub infuzja tkanek lub organów zwierzęcych do ludzkiego organizmu. Prace nad powodzeniem takich operacji trwają już od XIX wieku, a pierwsza udokumentowana próba przetoczenia krwi odzwierzęcej została opisana już nawet w 1667 r. Wtedy to 15-letniemu chłopcu próbowano przetoczyć krew jagnięcia.  W 1984 roku przeprowadzono najsłynniejszą w dziejach ksenotransplantację na 12-dniowym dziecku, nazywanym później „Baby Fae”, które urodziło się przedwcześnie z niedorozwojem lewej komory serca. Noworodek był biorcą serca pawiana. Po 11 dniach pojawiły się pierwsze objawy odrzucenia przeszczepu, a 9 dni później dziecko zmarło. Opinia publiczna była wówczas zszokowana tym wydarzeniem, a wiele osób nazywało operację za nieetyczny eksperyment.  Nie można nie wspomnieć o polskim geniuszu kardiochirurgii doktorze Zbigniewie Relidze. Polak w 1992 roku wraz z grupą inny lekarzy przeprowadził jedną z pierwszych operacji transplantacji serca świni. Niestety przeszczep się nie przyjął, a pacjent zmarł 23 godziny później. Później przez lata naukowcy zachodzili w głowę, co zrobić, żeby ksenotransplantacja się powiodła. Rozwiązanie przyniosła właśnie genetyczna modyfikacja zwierzęcia. Jeżeli ta operacja okaże się skuteczna, będzie to ratunek dla tysięcy ludzi. Na świecie codziennie umiera bowiem kilkanaście osób z powodu braku dawcy. W samych Stanach Zjednoczonych na przeszczep czeka obecnie 110 tys. osób. Być może jesteśmy właśnie świadkami wielkiej zmiany."
Powstała „Mapa skarbów Antarktydy”. Ma wskazywać położenie 300 tys. cennych meteorytów,https://www.national-geographic.pl/artykul/powstala-mapa-skarbow-antarktydy-ma-wskazywac-polozenie-300-tys-cennych-meteorytow-220208104201,Unknown,['Nauka'],"Mapa skarbów Antarktydy powstała, bo panujące na kontynencie warunki zdecydowanie nie zachęcają do podejmowania wypraw poszukiwawczych. Nawet jeśli celem poszukiwań ma być bezcenny meteoryt, skrywający się głęboko pod powierzchnią lądolodu. Ale co, gdyby nagrodą za wysiłek były setki, a nawet tysiące doskonale zachowanych meteorytów? Naukowcy z Uniwersytetu Technicznego w Delfcie wyliczyli, że lodowce Antarktydy mogą kryć w sobie nawet 300 tysięcy meteorytów. I nie dlatego, że bliskość bieguna wyjątkowo mocno przyciąga kosmiczne skały. Meteoryty spadają na Ziemię na wszystkich szerokościach geograficznych. Po prostu  na lodowej pustyni o wiele łatwiej je zlokalizować. Meteoryty gromadzą się na Antarktydzie od tysięcy lat. Doskonale zachowane w zimnym, pustynnym klimacie kontynentu mogą stanowić istotne źródło wiedzy na temat historii naszego Układu Słonecznego i przeszłości samej Ziemi. Niestety, uderzające w Antarktydę meteoryty osadzają się w jej pokrywie lodowej, spadając głęboko do wnętrza lądolodu. Wydobycie ich stamtąd jest niemal niemożliwe. Taka operacja wymagałaby szczegółowego skanowania terenu i wiercenia w lądolodzie, a to pochłonęłoby wiele miesięcy pracy i tysiące dolarów. Naukowcy w trakcie ekspedycji poszukiwania meteorytów na Antarktydzie / Uniwersytet Techniczny w Delfcie Nowe badanie wykazało jednak, że meteoryty przemieszczają się w głębi Antarktydy. „Popychane” przez stale pracujący i płynący lód, gromadzą się tuż pod powierzchnią lodu w kilku punktach na całym kontynencie, tworząc swoiste złoża meteorytów.  Jak już wspominaliśmy, za powstawanie złóż meteorytów odpowiada przepływ lodu na Antarktydzie. Jeśli lodowiec, w którym utknął meteoryt, natknie się na dużą przeszkodę (taką jak Góry Transantarktyczne), lód podniesie się, a ukryte w nim kosmiczne skały zostaną przesunięte bliżej powierzchni. Można to porównać do morskich fal, które rozbijając się o przybrzeżne skały, wyrzucają na ląd niesione z wodą skorupiaki. Drugim czynnikiem, który pomaga odsłonić meteoryty, są suche antarktyczne wiatry. Stopniowo niszczą lód na powierzchni, odsłaniając ukryte w nim skały. Po upływie wystarczającego czasu (liczonego zdecydowanie w setkach, niż dziesiątkach lat) dochodzi do znacznej akumulacji meteorytów w jednym miejscu. Jeden z meteorytów wydobyty z lodów Antarktydy / Uniwersytet Techniczny w Delfcie Naukowcy z Holandii postanowili znaleźć „punkty akumulacji meteorytów”. W tym celu zgromadzili dane satelitarne dotyczące m.in. panujących na kontynencie warunków atmosferycznych, przepływu lodu, czy sposobu, w jaki lód odbija sygnały radarów. Zebrane informacje przekazali algorytmowi opartemu na sztucznej inteligencji, który przeanalizował możliwy ruch meteorytów i wskazał, gdzie mogą się znajdować. – Dzięki naszym analizom dowiedzieliśmy się, że obserwacje satelitarne temperatury, prędkości przepływu lodu, stopnia pokrycia powierzchni i jej geometrii są dobrymi wskaźnikami lokalizacji obszarów bogatych w meteoryty – wyjaśnia Veronica Tollenaar, która kierowała badaniem opublikowanym właśnie w „Science Advances”. – Spodziewamy się, że nasza „mapa skarbów” będzie dokładna w 80 procentach – dodaje badaczka. Mapa złóż meteorytów na Antarktydzie, stworzona przez badaczy / Uniwersytet Techniczny w Delfcie Jednym z obszarów wskazanych w badaniu, o którym już wcześniej wiedziano, że jest bogaty w meteoryty, jest obszar tzw. niebieskiego lodu. To najstarszy lód lodowcowy, który powstaje w głębokich warstwach lodowców w bardzo długim procesie, obejmującym ok. 150–200 lat. – Zidentyfikowaliśmy też kilka nigdy nieodwiedzanych obszarów bogatych w meteoryty, które znajdują się stosunkowo blisko stacji badawczych – mówi Stef Lhermitte, współautor badania.  Lhermitte ma nadzieję, że nowo powstała mapa skarbów Antarktydy zachęci innych naukowców do podejmowania wypraw poszukiwawczych i badawczych."
Od kiedy świętujemy Nowy Rok? Każda sylwestrowa tradycja ma swój początek,https://www.national-geographic.pl/artykul/od-kiedy-swietujemy-nowy-rok,Unknown,['Ludzie'],"„Co robisz w sylwestra?” – to chyba najczęściej zadawane pytanie pod koniec grudnia. Niektórzy planują powitanie nowego roku jeszcze w listopadzie lub wcześniej, inni czekają z podjęciem decyzji (lub na zaproszenie) do ostatniej chwili. 31 grudnia, jak co roku, w wielu miastach na całym świecie odbędą się huczne imprezy plenerowe. Jedna z najbardziej znanych jest organizowana na Times Square w Nowym Jorku. Sylwestra można spędzać na wiele sposób, a przyjęcie to tylko jeden z pomysłów. Od kilku lat na popularności zyskują inne, alternatywne propozycje. Na przykład sylwestrowy maraton filmowy w kinie, tematyczne warsztaty czy rekolekcje w milczeniu. Tradycja żegnania starego roku i witania nowego może wydawać się stara jak świat, ale kiedyś przecież musiała się zacząć. Kiedy? Najstarsze dowody historyczne wskazują na Mezopotamię 2 tys. lat temu. Nowy rok zaczynał się wówczas w połowie marca podczas równonocy wiosennej. Wtedy właśnie starożytne ludy rozpoczynały trwający 11 dni festiwal. Zabawie towarzyszyły religijne rytuały cześć boga Marduka i bogini Tiamat. W tym czasie koronowano też nowego króla lub przedłużano panowanie obecnego. Można więc powiedzieć, że ludzie od zawsze chętnie celebrowali początek nowego roku. Jednak dopiero setki lat później ustalono, że święto to będzie obchodzone 1 stycznia. Początkowo kalendarz rzymski opierał się na cyklu księżycowym, co oznaczało, że nowy rok rozpoczynał się w marcu. Dopiero grecki astronom Sosigenes z Aleksandrii przekonał Juliusza Cezara do śledzenia cyklu słonecznego. Tak też doszło do reformy i od 46 r. p.n.e. rzymianie zaczęli obchodzić nowy rok w styczniu – miesiącu nazwanym na cześć boga Janusa. Miał on dwie twarze i mógł jednocześnie patrzeć, zarówno w przeszłość, jak i przyszłość. Trudno o lepszą personifikację pożegnania przeszłości i wkroczenia w nową, lepszą przyszłość. Na przestrzeni wieków noworoczne tradycje ewoluowały. Obecnie jednym z nieodłącznych elementów sylwestrowych imprez są fajerwerki. Zwyczaj ten wzbudza kontrowersje zwłaszcza wśród obrońców praw zwierząt, którzy co roku apelują, że czworonogi boją się wybuchających petard. Pierwotnie fajerwerki miały jednak odstraszać nie zwierzęta, a złe duchy.  W wielu kulturach ludzie uderzają w bębny, żeby przepędzić zagrożenie, również to niewidzialne. Takie też przeznaczenie nadano fajerwerkom wynalezionym w VII wieku w Chinach. Chińczycy wierzyli, że okres przejścia między latami może być okazją dla sił nieczystych do zaatakowania. Od tamtej pory zwyczaj odpalania fajerwerków rozprzestrzenił się na całym świecie i dziś raczej mało kto, widzi w tym głębsze znaczenie. Jedno się nie zmieniło – najbardziej spektakularne pokazy fajerwerk zobaczmy w Chinach. Wielu ludzi nie wyobraża sobie sylwestrowej zabawy bez lampki szampana o północy. Z bąbelkami najpierw świętowali chrześcijanie. W 496 r. n.e. słynne wino z francuskiej Szampanii zostało użyte podczas chrztu frankońskiego wojownika Clovisa. Od tego wydarzenia musujący trunek coraz częściej uświetniał różne uroczystości. – Można było „ochrzcić statek” bez księdza, na przykład, używając „wody święconej” szampana – tłumaczy Kolleen Guy, profesor historii na Uniwersytecie Teksańskim w San Antonio. Szampan zyskał na popularności po rewolucji francuskiej, kiedy wzrost klasy średniej zwiększył grono potencjalnych nabywców trunku. Producenci zaczęli też polecać bąbelki nie tylko na huczne uroczystości, ale też celebracje w rodzinnym gronie. "
Archeolodzy odnaleźli celtycki skarb sprzed 2000 lat,https://www.national-geographic.pl/artykul/archeolodzy-odnalezli-celtycki-skarb-sprzed-2000-lat,Unknown,['Odkrycia'],"Celtycki skarb został odnaleziony w okolicy miasta Brandenburg, w północno-wschodnich Niemczech. Trafił na niego archeolog, który zgłosił się na ochotnika do prac wykopaliskowych. Teraz może mówić o niezwykłym szczęściu, ponieważ to pierwsze takie znalezisko w historii w tym regionie Niemiec. W sumie znaleziono 41 złotych monet. Naukowcy szacują, że zostały wybite najprawdopodobniej 2000 lat temu. Eksperci, którzy analizowali znalezione monety przyznali, że w tamtych latach były warte naprawdę dużo. Są zakrzywione, co było powszechną celtycką metodą wybijania. W Niemczech nazywano je tęczowymi misami (niem. regenbogenschüsselchen), co miało to związek z wierzeniami i legendami kultury lateńskiej. Według podań na końcu tęczy miały czekać właśnie takie monety. Uważano, że przynoszą szczęście i pomyślność, dlatego były bardzo cenne. Miały one spadać z nieba na okoliczne pola, które potem znajdowali chłopi w trakcie pracy.  Jak informuje portal Live Science, skarb odnalazł archeolog wolontariusz Wolfgang Herkt, który jest pracownikiem oddziału Państwowego Muzeum Archeologicznego w Brandenburgu. Celtyckie monety były zakopane w okolicy wsi Baitz. Wcześniej jednak archeolog musiał uzyskać pozwolenie od tamtejszych rolników, ponieważ miejsce, które chcieli przeszukać znajdowało się na polu jednego z nich. Po otrzymaniu odpowiedniej zgody, Herkt wraz z grupą pomocników rozpoczął wykopaliska. W pewnym momencie natknął się na coś błyszczącego, co początkowo uznał za dolny fragment fragment złotej butli. Nic dziwnego, ponieważ kształt celtyckich „tęczowych” monet jest dość specyficzny. Herkt sam odnalazł 10 monet, po czym zgłosił to władzom muzeum. W ciągu następnych wykopalisk odkopano kolejne 31. -To wyjątkowe odkrycie, które trafia się raz w życiu. Czuję się świetnie ze świadomością, że przyczyniłem się do badań nad historią naszego kraju. - powiedział archeolog w oświadczeniu."
Królowa z epoki brązu odzyskała twarz. Jak wyglądała władczyni ludu El Argar?,https://www.national-geographic.pl/artykul/zrekonstruowano-twarz-krolowej-z-epoki-brazu-tak-mogla-wygladac-wladczyni-zagadkowego-ludu-el-argar-211119033613,Unknown,"['Odkrycia', 'Historia']","W 2021 roku naukowcy odkryli cmentarzysko w La Almoloya, na stanowisku archeologicznym w południowo-wschodniej części Półwyspu Iberyjskiego. W ceramicznych dzbanach (w epoce brązu naczynia pełniły rolę dzisiejszych trumien) znaleziono szczątki kilkudziesięciu osób. Największą sensację wzbudził pochówek datowany na ok. 3700 lat temu. Kobieta i mężczyzna spoczywali obok siebie w grobie wypełnionym drogocenną biżuterią. Już wtedy archeolodzy uznali, że to jeden z najbardziej wystawnych pochówków z epoki brązu, jakie kiedykolwiek odkryto w Europie. Dodatkowo ciekawość naukowców wzbudził fakt, że większość srebrnych artefaktów znalezionych w grobowcu – w tym opaska przypominająca diadem lub koronę – wydawała się należeć do kobiety. Bezimienną zmarłą okrzyknięto więc królową. Teraz, osiem miesięcy po odkryciu grobowca, dwa uzupełniające się projekty badawcze rzucają nowe światło nie tylko na losy „królowej”, lecz także całego ludu El Argar, który w latach 2200–1200 r. p.n.e. zamieszkiwał osadę La Almoloya. Jedne z badań odtwarzają wygląd pochowanych na starożytnym cmentarzysku, podczas gdy drugie analizują ich genetykę i pochodzenie. Joana Bruno, doktorantka z Uniwersytetu Autonomicznego w Barcelonie, podjęła się odtworzenia wyglądu starożytnych mieszkańców Półwyspu Iberyjskiego w ramach swojej pracy doktorskiej. Przyznaje, że zadanie znacznie ułatwił jej fakt, iż w większości odkrytych pochówków znaleziono kompletne czaszki wraz z żuchwami. Wykorzystując stosowane m.in. w kryminalistyce metody rekonstrukcji twarzy wiedzę anatomiczną oraz oprogramowanie komputerowe, Bruno odtworzyła serię twarzy. Pierwsze udostępnione przez badaczkę grafiki są wykonane w odcieniach szarości i przedstawiają twarze widziane z profilu. Charakterystyczne nosy i uszy są uwydatnione przez brak włosów oraz neutralną mimikę. Artystka czeka jeszcze na dodatkowe dane dotyczące koloru skóry i oczu, aby zakończyć pracę. Joana Bruno łącznie odtworzyła wygląd 36 twarzy. fot. archiwum artystki Bruno podjęła także próbę odtworzenia wyglądu pary, która spoczywała we wspomnianym wystawnym grobie. Jedna z postaci to najpewniej królowa z epoki brązu. W szczątkach kobiety brakowało górnej części czaszki, jednak badaczce udało się przedstawić ją jako szczupłą kobietę o długim, wąskim nosie, noszącą w uszach szerokie srebrne tunele. Badania kości partnera starożytnej królowej (znanego jako AY38/2) wykazały, że cierpiał na retrognatyzm, czyli tzw. tyłożuchwie, co oznacza, że miał mocno cofniętą dolną szczękę. Podobną cechę stwierdzono również u pochowanej w pobliżu dziewczynki (oznaczonej jako AY30/2). To niecodzienne podobieństwo pozwoliło Bruno podejrzewać, że ta dwójka była ze sobą spokrewniona. Analiza DNA szczątków potwierdziła te podejrzenia – mężczyzna był ojcem dziewczynki. Wśród zrekonstruowanych twarzy, znalazła się także twarz chłopca z niezwykle szeroko rozstawionymi oczami. Taki stan nazywany jest hiperteloryzmem i może być spowodowany wieloma zaburzeniami genetycznymi. Obecnie znanych jest ponad 550 schorzeń, których częścią jest nieprawidłowo duże rozstawienie oczodołów. – Próbujemy wykorzystać te twarze, aby zobaczyć, czy podobieństwo między pewnymi cechami może nakierować na powiązania genetyczne między zmarłymi – mówi Bruno. Genetyce ludu El Argar poświęcone były też inne badania, opublikowane ostatnio w „Science Advances”. Naukowcy przeanalizowali genomy 67 osób pochowanych w La Almoloya oraz 33 osób pochowanych w La Bastida (innym miejscu powiązanym z kulturą argarską). Następnie porównali je z genomami prawie 200 osób, które w latach 3300–1000 p.n.e. żyły na terenach dzisiejszej Hiszpanii i Portugalii. Wyniki pokazały, że po przejściu z epoki miedzi do epoki brązu (ok. 2800 r. p.n.e.), u ludności należącej do El Argar zaczęły pojawiać się genetyczne powiązania z populacją Europy Środkowej, znanej jako ludy stepowe. W południowo-wschodniej Hiszpanii archeolodzy odnaleźli biżuterię pochodzącą z czasów kultury El Argar. fot. DEA/G. NIMATALLAH/De Agostini via Getty Images Ciekawe wyniki przyniosły badania badania mitochondrialnego DNA przekazywanego z matki na dziecko. Ustalono, że kobiety i dziewczynki z kultury El Argar pochodziły głównie od miejscowej ludności. Jednak mężczyźni i chłopcy byli w przeważającej mierze spokrewnieni z ludem stepowym. Praktycznie nie mieli genetycznego dziedzictwa miejscowych. Sugeruje to, że w ciągu kilkudziesięciu lat od przybycia na Półwysep Iberyjski, pochodzący ze stepów mężczyźni całkowicie zastąpili miejscowych, wiązali się z lokalnymi kobietami i mieli z nimi liczne potomstwo. Naukowcy zauważają też, że badanie wzajemnego pokrewieństwa osób spoczywających w La Almoloya wykazało, że kobiety miały tu mniej krewnych, niż mężczyźni. Na przykład wśród 30 dorosłych kobiet, których genomy zsekwencjonowano, żadne nie były krewniaczkami."
Archeologiczna sensacja w Gwatemali. Odnaleziono najstarszy dowód istnienia kalendarza Majów,https://www.national-geographic.pl/artykul/sensacyjne-odkrycie-w-gwatemali-odnaleziono-najstarszy-dowod-istnienia-kalendarza-majow-220421011205,Unknown,"['Odkrycia', 'Historia']","Majowie stworzyli niezwykle wysoko rozwiniętą cywilizację w okresie prekolumbijskim. Zamieszkiwali tereny dzisiejszego Meksyku, Gwatemali, Belize, Salwadoru i Hondurasu. Ich początki sięgają nawet 2000 r. p.n.e., które określa się mianem okresu preklasycznego. W tym czasie powstawały pierwsze osady, m.in. Cuello, które leży dziś w północnym Belize, oraz starożytne ołtarze i ośrodki kultury. Natomiast pierwsze bezpośrednie wzmianki o słynnym kalendarzu Majów pojawiają się na inskrypcjach dopiero z II-III w n.e., czyli z tak zwanego okresu klasycznego. Teraz okazuje się, że archeolodzy odnaleźli najstarszy w historii dowód na jego istnienie. Zespół archeologów prowadził badania w kompleksie piramid Las Pinturas, które znajduje się w San Bartolo. To gmina położona na południowym zachodzie Gwatemali. Niegdyś znajdowała się tam osada Majów, która powstała w późnym okresie preklasycznym, między 400 r. p.n.e. a 200 r. n.e. Same piramidy mogły stać zbudowane nawet 400 lat wcześniej. Pierwszy raz badacze natknęli się na nią w 2001 roku. Naukowcy zidentyfikowali wówczas malowidła, które przedstawiały mitologiczne stworzenia i bóstwa tej cywilizacji. Z kolei w 2005 roku archeolodzy odnaleźli jeden z najstarszych śladów pisma hieroglificznego Majów. Najnowsze odkrycie zostało opisane na łamach czasopisma naukowego „Science Advances”. Naukowcy stwierdzili w nim, że jeden z fragmentów muralu przedstawia najstarszą odnalezioną dotąd wzmiankę o pradawnym kalendarzu Majów. To Tzolkin, czyli kalendarz rytualny. Jeden z trzech, obok świeckiego haab i długiej rachuby. Cała trójca nie funkcjonowała jednak samodzielnie, lecz była ze sobą skorelowana. Na podstawie datowania radiowęglowego uczeni stwierdzili, że pochodzi co najmniej z okresu między 300 a 200 r. p.n.e. Dotychczas uważano, że powstał w I wieku p.n.e. Fragment malowidła naściennego przedstawia glif jelenia. Zwierzę reprezentuje siódmy dzień, który w języku Majów nazywa się Manik. Tzolkin liczył 260 dni i składał się z dwudziestodniowych „tygodni”. Każdy dzień miał swoją nazwę i symbol, który go określał. Miesiące zaś obliczało się na podstawie trzynastu dni.  Gdybyśmy mieli porównać kalendarz majański do gregoriańskiego, liczenie odbywałoby się w taki sposób: po 1 stycznia następuje 2 lutego, natomiast później 3 marca, a potem 4 kwietnia. W Tzolkin będzie to 1 Imix, 2 Ik, 3 Akbal i tak dalej. Taki układ wynika z tego, że liczby 20 i 13 były bardzo ważne w majańskiej duchowości. Historycy twierdzą, że Tzolkin jest najstarszym spośród trzech kalendarzy. Majowie używali go głównie do pomiaru czasu. Niektórzy eksperci sugerują, że mógł być oparty na cyklu orbitalnym Wenus. Planeta ta jest widoczna przez ok. 263 dni na niebie. Niektórzy naukowcy podejrzewają jednak, że Tzolkin mógł równocześnie określać czas wydarzeń religijnych i obrzędów. Glif z wizerunkiem jelenia znajdował się na dwóch drobnych kawałkach ściany z gipsu. Naukowcy twierdzą, że bardzo prawdopodobne jest to, iż kalendarz Tzolkin był używany znacznie wcześniej, niż nam się do tej pory wydawało. – Wszystkie dowody wskazują na to, że nie możemy wyodrębnić tylko jednego regionu Mezoameryki, który jest dokładnym miejsce powstania kalendarza – czytamy w artykule."
Program Artemis NASA. Kiedy astronauci wrócą na Księżyc? Jak będzie wyglądała baza księżycowa?,https://www.national-geographic.pl/artykul/program-artemis-nasa-kiedy-astronauci-wroca-na-ksiezyc-jak-bedzie-wygladala-baza-ksiezycowa,Unknown,['Kosmos'],"– Uważam, że nasz naród powinien zobowiązać się do tego, iż zanim skończy się obecna dekada, osiągniemy cel, jakim jest lądowanie człowieka na Księżycu i jego bezpieczny powrót na Ziemię – powiedział w kwietniu 1961 roku prezydent USA John F. Kennedy. Powołał wówczas do życia legendarny program Apollo. Gdy w 2019 roku ówczesny administrator NASA Jim Bridenstine ogłaszał nowy program księżycowy, powiedział, że tym razem lecimy na Księżyc, by na nim zostać. Artemis to największy program kosmiczny od czasu zakończenia budowy Międzynarodowej Stacji Kosmicznej. Rozbudowane przedsięwzięcie, którego celem jest nie tylko wysłanie na Księżyc pierwszej kobiety, ale przede wszystkim budowa stacji orbitalnej, bramy w odległy kosmos. Program Artemis w wielu aspektach jawnie nawiązuje do programu Apollo. Czyli tego, który przyniósł nam pierwsze lądowanie na Księżycu. Jednak program Artemis ma być wielowątkowy i długi. Jego cele obejmują zdecydowanie więcej niż zatknięcie flagi i przywiezienie na Ziemię próbek księżycowego regolitu. Artemis ma przede wszystkim przenieść główny ciężar startów misji załogowych z Ziemi w miejsce o znacznie niższej, a więc łatwiejszej do pokonania grawitacji. I zamierza dokonać tego dzięki supernowoczesnej technologii. Przypomnijmy, że w 2022 roku mija dokładnie pół wieku, odkąd Eugene Cernan, astronauta misji Apollo 17, pozostawił ostatnie ludzkie ślady na Księżycu. Gdy to robił, na rynku pojawił się pierwszy naukowy kalkulator ręczny. Pięćdziesiąt lat później każdy z nas nosi w kieszeni urządzenie o większej mocy obliczeniowej niż komputery, które wykorzystywano w programie Apollo. Zmieniło się wszystko. Od materiałów, jakie można wykorzystać do tworzenia nowoczesnych, lżejszych skafandrów kosmicznych. Przez nowoczesne technologie bazujące na algorytmach sztucznej inteligencji. Po możliwości telekomunikacyjne, takie jak internet i liczne satelity na orbicie Ziemi. Jeżeli wszystkie plany agencji skupionych wokół programu Artemis zostaną zrealizowane, to w ciągu dekady wokół Księżyca powinna orbitować stacja przesiadkowa w odległy kosmos. Warto dodać, że mowa nie tylko o NASA, ale też o agencjach europejskiej, kanadyjskiej, japońskiej i wielu innych. Ale na tym nie koniec. Otwarcie mówi się o górnictwie kosmicznym. W tym o księżycowych kopalniach helu-3, który może być wykorzystywany w energetyce. Ten izotop helu ma stanowić bardzo wydajne paliwo dla reaktorów termojądrowych. Europejska Agencja Kosmiczna, która już od ponad dekady rozwija program Moon Village, myśli o drukowaniu habitatów z księżycowego regolitu. Jedno jest pewne – motto misji Artemis mówiące, że tym razem lecimy na Księżyc, by na nim zostać, świetnie oddaje zamysły poszczególnych agencji. Jak na razie jedyną sprawdzoną metodą ucieczki z Ziemi są potężne rakiety nośne. Program Apollo miał swojego Saturna V, najpotężniejszą rakietę w dotychczasowej historii eksploracji kosmosu. Program Artemis ma rakietę SLS, czyli Space Launch System. Ta projektowana od 2011 roku ciężka rakieta nośna bazuje na technologiach sprawdzonych w programie wahadłowców. Tym razem również astronauci zasiądą w małym statku kosmicznym umieszczonym na szczycie potężnej rakiety. Tylko teraz statkiem tym ma być nowoczesny Orion zbudowany przez Lockheed Martin. To ta sama firma, która skonstruowała m.in. lądowniki marsjańskie Viking 1 i Viking 2. Moduł serwisowy Oriona to dzieło ESA i Airbusa. Sam statek jest nowoczesny, ma więcej miejsca dla astronautów i jest naszpikowany nowoczesną elektroniką. Gorzej ma się sprawa z SLS. Ciężka rakieta zalicza kolejne opóźnienia i błędy. Co prawda w kosmicznym biznesie opóźnienia są czymś naturalnym. Natomiast o problemach mówi się, że lepiej gdy zdarzają się w trakcie testów niż podczas misji. Jednak wielu specjalistów zastanawia się, czy SLS, która już w trakcie prac projektowych ponad dekadę temu nie wyróżniała się zbytnią innowacyjnością, podoła zadaniu. Jeśli najbliższe testy pójdą pomyślnie i uda się nieco podgonić tempo prac, to jest szansa, że do pierwszego startu rakiety dojdzie jeszcze w 2022 roku. Rok później SLS wyniesie w podróż wokół Księżyca pustą kapsułę Orion. A w 2024 roku stanie się siłą, która wyniesie w podróż na Księżyc pierwszą od 1972 roku misję załogową. Tak przynajmniej wyglądają założenia. NASA chce, aby w 2024 roku stopę na Księżycu postawiła pierwsza astronautka. Agencji zależy również na pokazaniu szerokiego dostępu do kosmosu różnym osobom. A nie tylko – jak to miało miejsce w programie Apollo – pilotom wojskowym o zbliżonej posturze i podobnym wykształceniu. Ale lądowanie na Księżycu to tylko mały krok dla programu Artemis. Głównym zadaniem ma być budowa stacji orbitalnej. Gateway, bo taką nazwę nadano stacji, ma być miejscem badań naukowych. Jednocześnie będzie też stacją początkową dla planowanych załogowych misji marsjańskich. Podobnie jak Międzynarodowa Stacja Kosmiczna, Gateway ma składać się z kilku modułów i może być rozbudowywana. W tym samym roku, w którym uruchomiono program Artemis, Kanada ogłosiła zamiar uczestniczenia w Gateway i wniesienia wkładu w zaawansowaną robotykę zewnętrzną. Rok później Kanadyjska Agencja Kosmiczna przyznała MDA kontrakt na budowę robotycznego ramienia Canadarm3 dla misji kosmicznych Artemis. Poprzednie, Canadarm 1 i 2, sprawdziły się w misjach wahadłowców i na ISS. Również w październiku 2019 roku Japonia ogłosiła plany przyłączenia się do Stanów Zjednoczonych. Jej wkładem w Gateway mają być komponenty mieszkalne i zaopatrzeniowo-logistyczne. Miesiąc później Europejska Agencja Kosmiczna (ESA) otrzymała autoryzację i finansowanie na wsparcie swojego wkładu w Gateway. W październiku 2020 roku ESA podpisała umowę z NASA na wkład w moduły mieszkalne i tankujące oraz ulepszoną komunikację księżycową do Gateway. ESA dostarcza również dwa dodatkowe europejskie moduły serwisowe dla statku kosmicznego Orion NASA. Warto dodać, że tzw. Artemis Accords w 2021 roku podpisała również Polska. Ma to umożliwić polskim podmiotom włączenie się w prace nad programem."
"Sprytny eksperyment wykazał, że popularne akwariowe ryby potrafią dodawać i odejmować. Jak to możliwe?",https://www.national-geographic.pl/artykul/sprytny-eksperyment-wykazal-ze-popularne-akwariowe-ryby-potrafia-dodawac-i-odejmowac-jak-to-mozliwe-220401024302,Unknown,['Przyroda'],"To może wydawać się dziwne, ale umiejętności matematyczne są rozpowszechnione w świecie zwierząt. Wykazują je zarówno niewielkie owady, jak i np. ssaki o dużych rozmiarach ciała i skomplikowanym mózgu. Naukowcy wielokrotnie wykazywali, że z prostymi obliczeniami doskonale radzą sobie np. bezkręgowce. Pszczoły liczą punkty orientacyjne, które ułatwiają im poruszanie się w terenie. Żyjące na pustyni mrówki Cataglyphis fortis określają kierunek swego poruszania się, obserwując pozycję Słońca oraz zliczając kroki dziejące je od celu. Dobrymi matematykami są też lwy i wilki. W zależności od ofiary, te drugie wybierają się na polowanie grupą różnej liczebności. Badając watahy w Yellowstone naukowcy ustalili, że na łosie wybiera się do sześciu wilków. Natomiast jeśli zwierzęta zamierzają dopaść bizona, zbierają się w stado, mające między 9 a 13 członków. Co ciekawe, umiejętność liczenia zatraciły wywodzące się od wilków psy. One liczyć nie potrafią. Dlaczego? Bo nie jest to im do niczego potrzebne. Prosta matematyka istnieje wśród zwierząt wszędzie tam, gdzie umiejętności szacowania wielkości zbiorów czy wykonywania obliczeń wspomaga zdolność przetrwania. Do zwierząt-matematyków właśnie dołączyły dwa gatunki ryb akwariowych. Naukowcy z Uniwersytetu w Bonn wybrali do badań pyszczaka zebrę (Pseudotropheus zebra) oraz płaszczkę plamistą (Potamotrygon motoro). Swoje eksperymenty opisali w czasopiśmie naukowym „Scientific Reports”. Pyszczak to piękna, najczęściej błękitna ryba z ciemnymi pionowymi pręgami wzdłuż całego ciała. Jest wojownicza i silnie terytorialna. Z kolei wymagająca dużych akwariów płaszczka ma całe ciało pokryte charakterystycznymi plamami: ciemnymi pierścieniami o jasnym środku. Badacze zgromadzili szesnaście ryb – po osiem z każdego gatunku. Następnie przygotowali specjalne akwaria, w których przeprowadzili pomysłowe eksperymenty. Zadaniem pyszczaków i płaszczek było dodawanie i odejmowanie o jeden. Rybom wpierw pokazywano kartę z symbolami w dwóch kolorach – niebieskim i żółtym. Niebieski oznaczał, że mają dodać jeden, a żółty, że należy jeden odjąć. Żeby było trudniej, symbole były różne. Mogły przedstawiać trójkąty, kwadraty albo koła. Kształt jednak nie miał znaczenia, ważna była ilość symboli i ich kolor. Po obejrzeniu karty ryby były wpuszczane do części akwarium, gdzie miały do wyboru dwie odpowiedzi. W jednym miejscu wyświetlała się poprawna, a drugim błędna. Jeśli ryba popłynęła do odpowiedzi poprawnej, otrzymywała nagrodę. Konkretnie wyglądało to na przykład tak: pyszczak najpierw widział kartę z trzema niebieskimi symbolami. Jego zadaniem było do trzech dodać jeden (niebieski kolor), a potem popłynąć w to miejsce, gdzie pokazano mu cztery symbole. Okazało się, że pyszczaki opanowały prostą matematykę znacznie lepiej niż płaszczki. Aż sześć z ośmiu nauczyło się, że niebieski oznacza dodawanie o jeden, a żółty odejmowanie. Wśród płaszczek wpadły na to tylko trzy ryby. Zajęło im też to więcej czasu: potrzebowały 68 sesji ćwiczeniowych, podczas gdy pyszczaki tylko 28. Oba gatunki lepiej nieco radziły sobie z dodawaniem niż z odejmowaniem. To jednak była prawda tylko wtedy, gdy miały wykonywać działania w zakresie od jednego do pięciu."
"Gwiazdozbiór Oriona: gdzie jest na niebie? Charakterystyka, pochodzenie, mitologia, znaczenie",https://www.national-geographic.pl/artykul/gwiazdozbior-oriona-gdzie-jest-na-niebie-charakterystyka-pochodzenie-mitologia-znaczenie,Anna Jabłońska - Adamska,['Kosmos'],"Gwiazdozbiór Oriona leży w obszarze równika niebieskiego. Jako że równik dzieli sferę niebieską na część północną i południową, gwiazdy tej konstelacji położone są na obu. Na polskim niebie Oriona możemy najlepiej obserwować od miesiąca października do końca lutego. Następnie konstelacja niknie na zachodzie. Orion to 26. pod względem wielkości konstelacja na nocnym niebie. Jest na tyle jasny, że nawet gołym okiem można dostrzec w nim około 120 gwiazd, a także mgławice. W Polsce gwiazdozbiór jest widoczny jesienią, zimą i wiosną. Znajdziemy go na niebie mniej więcej od października do maja. W lecie nie jest widoczny, ponieważ ""wschodzi"" w dzień. W październiku możemy go w całości zobaczyć nad horyzontem po północy. W listopadzie już w godzinach późnowieczornych, czyli około 21:00-22:00 znajdziemy go nad horyzontem, patrząc w kierunku wschodnio-południowym. O tej samej porze w grudniu będzie już widoczny wysoko nad horyzontem. W lutym znajdziemy go już po zachodniej stronie nieba.  Orion to gwiazdozbiór bardzo charakterystyczny, a przez to dosyć łatwy do znalezienia. Jest doskonałym punktem odniesienia do szukania Plejad. Tuż przy nim znajdziemy też gwiazdozbiór Skorpiona oraz gwiazdozbiór Wielkiego Psa, z jego najjaśniejszą gwiazdą - Syriuszem. Syriusz jest zresztą najjaśniejszą gwiazdą na nocnym niebie i jedną z najbliższych gwiazd południowego nieba. Sąsiadujące z gwiazdozbiorem Oriona konstelacje to gwiazdozbiory Wielkiego Psa, Bliźniąt, Byka, a także Zająca. Gwiazdozbiór Oriona można znaleźć na niebie kierując się wzrokiem na południe od Bliźniąt i Byka. Gwiazdozbiory nieba północnego możemy odnaleźć na mapie nieba - dowiemy się nie tylko gdzie szukać Oriona, ale też będziemy mogli łatwiej znaleźć gwiazdozbiór Lutni, gwiazdozbiór Smoka czy gwiazdozbiór Woźnicy. Orion posiada charakterystyczny kształt - gdyby połączyć kropki liniami, rzeczywiście powstanie coś na kształt łowcy z łukiem i maczugą, albo z mieczem i tarczą.  Gwiazdozbiór Oriona jest 26. pod względem wielkości konstelacją, położoną w obszarze równika niebieskiego. Jest uznawany za najpiękniejszą konstelację na niebie. W Polsce to jeden z najbardziej charakterystycznych gwiazdozbiorów nieba zimowego, górujący na początku grudnia.  Pas Oriona to najjaśniejsza i najbardziej charakterystyczna część tego gwiazdozbioru. To asteryzm utworzony przez trzy jasne gwiazdy - ζ Ori (Alnitak), ε Ori (Alnilam) i δ Ori (Mintaka). Są to błękitne nadolbrzymy, znacznie bardziej masywne niż nasze Słońce. Alnitak to gwiazda potrójna, a Mintaka gwiazda wielokrotna, złożona z czterech składników. Choć nie są położone w tej samej odległości od Ziemi, sprawiają na niebie takie wrażenie, jakby były ustawione w jednej linii.  Niezwykle ciekawym elementem gwiazdozbioru Oriona jest Wielka Mgławica w Orionie, znana też jako Mgławica Oriona. To najjaśniejsza mgławica dyfuzyjna na niebie, którą można zobaczyć gołym okiem. Widoczna jest na południe od Pasa Oriona. To najbliższy nam obszar gwiazdotwórczy, czyli taki, w którym powstają gwiazdy. Pod Pasem Oriona znajdziemy zaś Mgławicę Koński Łeb. To ciemna mgławica, odkryta jeszcze w roku 1888 przez Williaminę Fleming. Te mgławice - wraz z innymi, jak na przykład Mgławica Płomień i Messier 78 - tworzą Obłok Molekularny w Orionie, znany też jako Kompleks Oriona.  Właśnie w Orionie znajdziemy też gwiazdę Betelgezę. Betelgeza to czerwony nadolbrzym - 9 pod względem jasności gwiazda na nocnym niebie. Nazwa ta wywodzi się z języka arabskiego, a sama gwiazda widoczna jest na prawym ramieniu postaci Oriona. Ma wyraźnie czerwoną barwę - jesteśmy w stanie dostrzec to gołym okiem. Tworzy wierzchołek tak zwanego ""trójkąta zimowego"", złożonego również z Syriusza (gwiazdy znajdującej się w gwiazdozbiorze Wielkiego Psa) oraz Procjona (gwiazdy znajdującej się w gwiazdozbiorze Małego Psa). Betelgeza jest znacznie większa od Słońca. Gdybyśmy ustawili ją na jego miejscu, sięgałaby do orbity Jowisza. Betelgeza umiera i pożegna się z nami jako supernowa. Z uwagi na odległość jej wybuch dostrzeżemy dopiero po długim czasie. Możliwe więc, że już wybuchła, ale spektakl ten zobaczą dopiero kolejne pokolenia. Jeśli wybuchła w przeszłości, być może uda się to dostrzec za naszego życia.  Najjaśniejszą gwiazdą w tej konstelacji jest Rigel. Jest to jednocześnie siódma najjaśniejsza gwiazda na niebie - pomijając Słońce. Rigel znany jest także pod nazwą Algebar i jest tak naprawdę złożony z czterech gwiazd. Rigel to skrót arabskiego określenia oznaczającego ""lewą nogę olbrzyma"". W gwiazdozbiorze Oriona znajdziemy również gwiazdę Bellatrix, poświęconą walczącym kobietom. To niebieskobiały olbrzym, który znany był jako gwiazda poświęcona Amazonkom - wojowniczym kobietom, które zgodnie z grecką mitologią wywodziły się od boga wojny Aresa oraz nimfy Harmonii. W Orionie znajdziemy również Trapez - tworzą go cztery najjaśniejsze gwiazdy Wielkiej Mgławicy w Orionie. Z komety Halleya powstał z kolei rój meteorów, przez który Ziemia w każdym roku przechodzi dwukrotnie. Jesienią to Orionidy, których 5-dniowe maksimum aktywności przypada na około 21 października. Wiosną z kolei rój obserwujemy jako eta Akwarydy w Wodniku.  Gwiazdozbiór Oriona to bardzo stara konstelacja. Był znany już w Mezopotamii. Dla ówczesnych konstelacja przedstawiała Prawdziwego Pasterza Niebios. Sąsiadowały z nim Łuk i Strzała. Egipcjanie z kolei na terenie nekropolii memfickiej wybudowali szereg piramid, które odpowiadały swym położeniem gwiazdom gwiazdozbioru Oriona. Słynne piramidy w Gizie odzwierciadlają idealnie trzy gwiazdy z Pasa Oriona. Ziemskie odbicie nieba miało ułatwić faraonowi przejście w zaświaty. Starożytni Grecy wierzyli, że konstelacja przedstawia Oriona - jednego z greckich bohaterów i syna boga Posejdona. Ta nazwa pozostała do dziś.  Orion to postać z mitologii greckiej. Był olbrzymem o dużej sile i urodzie. Orion był synem Posejdona (boga mórz, jezior, rzek, trzęsień ziemi, żeglarzy i rybaków). Jego matką była z kolei Euriale - jedna z trzech Gorgon. Jej imię oznaczało ""dalekosiężna"". Gorgony były to córki Forkosa i Keto - bóstw morza. W innych wersjach mitu Orion był synem Hyrieusa z Beocji, czyli mitologicznego króla Hyrii. Orion był myśliwym z Beocji - to historyczna kraina w środkowej części starożytnej Grecji. Był też bratem Polifema - jednego z cyklopów. Orion był olbrzymem - tak dużym, że mógł swobodnie kroczyć po dnie oceanu, a jego głowa znajdowała się ponad falami. Zgodnie z innymi przekazami umiał zaś chodzić po wodzie. Niestety, miał również gwałtowny charakter. Jego piękna żona, Side, została strącona do Tartaru, ponieważ mogła konkurować urodą z małżonką Zeusa, Herą. Szczyciła się nawet, że jest od niej piękniejsza, za co właśnie spotkała ją kara. Orion został oślepiony przez króla Ojnopiona za zgwałcenie jego córki, królewny Merope. Udało mu się jednak odzyskać wzrok dzięki promieniom słonecznym Heliosa. Z mitem o Orionie związane są również Plejady. Były to nimfy zwiastujące dobrą pogodę, które Orion tak długo prześladował, aż zaczęły prosić Zeusa by je przemienił w zwierzęta. Później zaś zostały zmienione w gwiazdy - dziś zwane Plejadami. Orion prześladował też Hiady - nimfy zwiastujące złą pogodę. "
Relacje o spotkaniach z duchami mają swoje naukowe wytłumaczenie,https://www.national-geographic.pl/artykul/relacje-o-spotkaniach-z-duchami-maja-swoje-naukowe-wytlumaczenie,Unknown,['Nauka'],"Tym, którzy twierdzą, że mieli do czynienia z duchami wydaje się, że naprawdę je widzieli. Potrafią przekonująco i z uporem przekonywać, że wrażenia, których doświadczyli na pewno były związane z jakimś rodzajem paranormalnych istot. Nie od dziś wiadomo, że ludzki mózg bardzo łatwo poddaje się różnym złudzeniom, sygnały które docierają do niego z narządów zmysłów mogą być przez niego różnie, nie zawsze prawidłowo interpretowane. Czynniki środowiskowe i psychologiczne również mogą prowadzić do przekonania, że duchy istnieją. Jak dotąd nikomu nie udało się udowodnić w naukowy (czyli obiektywny, powtarzalny i udokumentowany) sposób udowodnić istnienia jakichkolwiek zjaw. Co zrobić, w sytuacji, w której są tacy, którzy upierają się, że duchy istnieją? Najlepiej opierać się na faktach i logice. Te bowiem oferują racjonalne wyjaśnienia rzekomo nadprzyrodzonych zjawisk. Oto sześć logicznych wyjaśnień dla zjawisk interpretowanych jako duchy.  Profesor inżynierii na Uniwersytecie Clarkson w USA, Shane Rogers zajmował się badaniem najzwyczajniejszej w świecie pleśni. W związku z tym, często przebywał w opuszczonych budynkach, wilgotnych jaskiniach i tego typu miejscach. Jak zdradził, zawsze lubił oglądać programy o duchach w telewizji. Zaczął się więc zastanawiać dlaczego wielu ludzi w, na pozór niewytłumaczalny sposób, zaczyna w wielu takich miejscach czuć się dziwnie mając wrażenie obecności kogoś lub czegoś jeszcze. Jego nieukończone jeszcze, badania wykazały, że niektóre z gatunków pleśni mogą powodować objawy takie jak nagły, irracjonalny strach. Jak na razie, wciąż trwa proces zbierania danych, więc na ostateczny wyrok w kwestii tego, czy pleśń może powodować odczucia utożsamiane z duchami, trzeba poczekać. Jednak jak mówi Rogers, w bardzo wielu miejscach, które ludzie określają mianem ""nawiedzonych"", bardzo często występuje pleśń. A to, w powiązaniu z dowodami mówiącymi, że substancje chemiczne w jej składzie, mogą wpływać na ludzki mózg, którego reakcja na nie powoduje odczuwanie strachu, mówi bardzo wiele. Już 1921 roku, amerykański lekarz W.H. Wilmer opublikował relację dotyczącą leczenia przez niego jednej z rodzin. Sprawa dotyczyła ludzi, którzy mieszkali w domu, który określany był jako ""nawiedzony"". Lokatorzy owego budynku doświadczali niewytłumaczalnych zjawisk. Słyszeli przesuwające się meble i dziwne skrzypiące odgłosy w nocy, twierdzili też, że czuli obecność niewidzialnych istot. Opisywali sytuacje, w których, że byli przytrzymywani w łóżku przez duchy, nie mogąc się ruszyć. Jak się okazało, w ich domu działał wadliwy piec, który wypełniał jego pomieszczenia czadem czyli tlenkiem węgla. To prowadziło do halucynacji wzrokowych i słuchowych. Po tym, jak piec został naprawiony, rodzina przestała skarżyć się na jakiekolwiek dolegliwości.   Przez kilka dekad Michael Persinger neurobiolog z Kanady zajmował się badaniem tego jak pole elektromagnetyczne może wpływać na postrzeganie przez ludzi duchów. W efekcie, postawił hipotezę, w myśl której, pulsujące pola magnetyczne, w inny sposób niezauważalne, mogą sprawić na poziomie świadomości, że osoba znajdująca się w obszarze ich działania (a ściślej, jej mózg) czuje się tak, jakby w pomieszczeniu był ktoś inny. Persinger badał w swoim laboratorium ludzi zakładając im na głowy tzw. „Hełm Boga"". Odkrył dzięki temu, że pewne wzorce działania pól magnetycznych o słabym natężeniu, bezpośrednio nad czyjąś głową przez okres od 15 do 30 minut, mogą wywołać wrażenie, że w pomieszczeniu znajduje się  jakaś niewidzialna istota. Dzieje się tak, ponieważ pole magnetyczne powoduje niespotykane w innych okolicznościach pobudzenie aktywności w płatach skroniowych mózgu.

Niektóre późniejsze badania próbowały odrzuciły tę teorię, twierdząc, że ludzie byli poddawani sugestii, że czują obecność ducha. Jednak Persinger obalił ich stwierdzenia, dowodząc, że Ci, którzy próbowali odrzucić jego tezę, przeprowadzili swoje eksperymenty w zupełnie inny sposób niż on. Na tym właśnie polega kwestia wspomnianej powtarzalności wyników badań naukowych. Ich rezultat musi być powtarzalny w innym miejscu, przez innych badaczy, jednak w takich samych warunkach i przy użyciu takich samych metod.  Infradźwięki to dźwięki częstotliwości tak niskiej, że ludzkie ucho nie jest w stanie ich wychwycić. Wiadome jest, że wibracje o niskiej częstotliwości mogą powodować dyskomfort fizjologiczny. Naukowcy badający wpływ turbin wiatrowych i hałasu ulicznego w pobliżu domów stwierdzili, że hałas o niskiej częstotliwości może przyczyniać się do poczucia dezorientacji, wystąpienia paniki, zmian w rytmie serca i ciśnieniu krwi oraz inne efekty natury psychofizycznej, które łatwo można zinterpretować jako aktywność ducha.

Jednym z najbardziej znanych badań wyjaśniających to zjawisko jest to, które przeprowadził inżynier Vic Tandy, w 1998 roku. Opublikował on pracę na temat naturalnych przyczyn nawiedzeń [PDF] i odniósł się w niej do swoich doświadczeń z pracy dla firmy produkującej sprzęt medyczny. W jej laboratorium znajdował się ponoć nawiedzony pokój. Ilekroć Tandy miał okazję tam pracować, czuł się przygnębiony bez wyraźnej przyczyny. Często zdarzało mu się słyszeć i widzieć dziwne rzeczy - w tym zjawę, która zdecydowanie wydawała mu się realna! Jako naukowiec zaczął szukać ewentualnych przyczyn wrażeń, których doznawał. Wkrótce odkrył, że w pomieszczeniu rozchodziły się fale o częstotliwości 19 Hz, których źródłem był wentylator, który wysyłał niesłyszalne dla ludzkiego ucha wibracje, powodujące efekty dezorientacji. Dalsze badania, prowadzone już przez innych naukowców wykazały też powiązania między infradźwiękami a dziwnymi doznaniami, takimi jak dreszcze na plecach czy uczucie niepokoju. 
 "
Wulkany w Ekwadorze – lista wulkanów i kiedy możliwe są wyprawy,https://www.national-geographic.pl/artykul/wulkany-w-ekwadorze-lista-wulkanow-i-kiedy-mozliwe-sa-wyprawy,Artur Białek,['Przyroda'],"Na stosunkowo małej powierzchni Ekwadoru można znaleźć tyle atrakcji, że podczas krótkiego urlopu zdołamy poznać jedynie kilka z nich. Amazońska dżungla, oceaniczne wybrzeże, pozostałości inkaskiej cywilizacji - to ledwie kilka z długiej listy propozycji. Wymieniając największe atrakcje tego niezwykłego kraju, po prostu nie można pominąć tamtejszych wulkanów. Wulkany w Ekwadorze należą do najwyższych na świecie. W pasmie Andów wyrastają najwyższe czynne wulkany na świecie. Ekwadorskie stożki nie wspinają się na najwyższe miejsce w tej kategorii, ale zajmują mocne pozycje w światowej czołówce. Tamtejsze „ogniste góry” są zgromadzone w tzw. Alei Wulkanów, składającej się z dwóch równoległych łańcuchów. W sumie, w tym niewielkim kraju znajdziemy ponad 80 wulkanicznych stożków, z czego aż 27 ma status czynnych. Zaczynamy od najwyższego wulkanu w Ekwadorze. Chimborazo to wygasły stratowulkan, osiągający  wysokość ok. 6268 m n.p.m. Jest częścią Kordyliery Zachodniej, a od stolicy kraju dzieli go dystans ok. 150 km. Chimbarazo jest położony niemal na równiku, a mimo to jego szczyt pozostaje skuty lodem. Granica wiecznego śniegu jest tam położona na wysokości ok 4800 m n.p.m. Teren szczytu jest objęty ochroną, realizowaną w ramach Parku Narodowego Sangay. To naturalne środowisko wikunii - najmniejszego przedstawiciela rodziny wielbłądowatych, spokrewnionego z lamą, guanako i alpaką. Futro tych zwierząt jest źródłem wysokogatunkowej wełny, najdroższej na świecie.   Ciekawostka -  ze względu na równikowe położenie, Chimborazo jest punktem najbardziej oddalonym od jądra Ziemi. W tym kontekście, przewyższa Mount Everest o ok. 2200 m. Kolejnym zachwycającym wulkanem na naszej liście jest Cotopaxi. Osiągający 5897 m n.p.m. stratowulkan jest częścią Kordyliery Środkowej. To jeden z niewielu wulkanów, które mogą pochwalić się niemal idealnym stożkowym kształtem. W szczytowej części drugi co do wysokości szczyt Ekwadoru jest pokryty lodowcem. Granica wiecznego śniegu rozpoczyna się tam na wysokości 4750 m n.p.m.  Wulkaniczny krater o głębokości 360 m legitymuje się średnicą ok. 700 m ze wschodu na zachód i ok. 500 m z północy na południe.  Najsilniejsza erupcja Cotopaxi miała miejsce w 1532 roku. Od 1952 roku wulkan nie przejawiał większych oznak aktywności (do tego czasu wybuchał aż 59 razy), ale w 2015 roku doszło do dwóch erupcji, które jednoznacznie potwierdziły jego status. Wówczas pył wulkaniczny dotarł aż do przedmieść Quito, oddalonej o ok. 60 km stolicy kraju. Czas na prawdziwą perłę w koronie ekwadorskich Andów. Uśpiony wulkan osiąga wysokość 3914 m n.p.m., a jego krater legitymuje się średnicą ok. 3000 m.  Jakie niezwykłe atrakcje oferuje wysunięty najdalej na zachód wulkan Ekwadoru? W 1280 roku miała miejsce silna erupcja, w wyniku której zapadła się komora wulkaniczna. W ten sposób powstała wielka kaldera, która z czasem wypełniła się wodą. Dziś możemy podziwiać tam jedno z najpiękniejszych jezior wulkanicznych świata - głębokie na 250 m i wypełnione turkusową wodą (efekt znacznego nasycenia minerałami). Strome brzegi jeziora legitymują się wysokością ok. 400 m. Po wschodniej stronie zlokalizowane są gorące źródła, z których wydobywa się charakterystyczny zapach siarki. Kolejny piękny wulkan jest położony w Centralnych Andach, w środkowej części Ekwadoru. Mowa o stożku Tungurahua, który osiąga 5023 m n.p.m. Warto podkreślić, że Tungurahua jest jednym z najaktywniejszych stratowulkanów w Ekwadorze. Cykle jego aktywności liczy od 80 do 100 lat. Największe zagrożenie stanowił w latach 1773-1886 oraz 1916-1918. Ostatni cykl jest datowany na 1999 rok. Najgroźniejsze erupcje miały miejsce w 2006, 2008 i 2010 roku. W 2012 roku jego aktywność ponownie wzrosła. 8 lat później pojawiło się realne niebezpieczeństwo zapadnięcia się stożka. Naukowcy z Wielkiej Brytanii są zdania, że zbocza góry są niestabilne, czego rezultatem może być ogromne osuwisko.  Naszą listę zamyka czwarty pod względem wysokości wulkan w Ekwadorze. Szczyt Antisany, oddalonej od stolicy kraju o ok. 50 km, wznosi się na wysokość 5753 m n.p.m. Majestatyczny stożek liczy ponad 800 tys. lat, jednak jedyna oficjalnie zarejestrowana erupcja miała miejsce w 1801 roku. O ile wcześniej wymienione wulkany może zdobyć większość osób, to tego samego nie można powiedzieć o Antisanie. To jeden z najtrudniejszych szczytów wspinaczkowych w Andach, więc wejścia na szczyt mogą podjąć się wyłącznie doświadczeni alpiniści. W Ekwadorze panuje klimat równikowy, w którym dominują dwie pory roku - deszczowa i sucha. Należy jednak podkreślić, że poszczególne krainy geograficzne charakteryzuje inna pogoda. Ekwadorskie Andy są oddalone od Oceanu Spokojnego o zaledwie 200 km.  Do wysokości 1000 m n.p.m., panuje wysoka temperatura, średnio od 23 do 28 stopni Celsjusza. Im wyżej, tym zimniej. Po przekroczeniu 2500 m n.p.m., temperatura spada do 15-20 stopni Celsjusza. W okolicy wierzchołków, odnotowywane są temperatury na poziomie minus 15 stopni Celsjusza. Najstabilniejsze warunki panują w lipcu i sierpniu. Właśnie wtedy warto zdobywać wulkaniczne stożki. Niemal każdy wulkan w Ekwadorze jest możliwy do zdobycia. Nie trzeba być wykwalifikowanym alpinistą, jednak w okolicach szczytu trzeba będzie używać raków i czekana, więc przed wyjazdem należy obowiązkowo przejść kurs lodowcowy. Na wulkany najlepiej wspinać się w asyście przewodnika. Niektóre fragmenty bywają dość wymagające technicznie, ale nie to jest największym problemem. Zbocza często spowija gęsta mgła, więc ryzyko zgubienia drogi jest duże. Poza tym w takich warunkach można wpaść w jedną z licznych szczelin, co może skończyć się tragicznie. Dobrze jest więc być prowadzonym przez kogoś, kto zna tamtejsze szlaki lepiej niż własną kieszeń."
"Odnaleziono bardzo rzadki minerał, którego nigdy wcześniej nie widziano",https://www.national-geographic.pl/artykul/odnaleziono-bardzo-rzadki-mineral-ktorego-nigdy-wczesniej-nie-widziano,Unknown,"['Odkrycia', 'Nauka|National Geographic > Przyroda']","Ten niezwykły minerał występuje naturalnie tylko głęboko pod Ziemią. Badacze, na łamach naukowego magazynu Science, podali, że odkryli perowskit w diamencie, znalezionym w 1987 roku w Botswanie. Według naukowców diament uformował się ok. 660 kilometrów pod powierzchnią. Od powstania, aż do botswańskiej kopalni Orapa, diament z perowskitem przebył bardzo długą drogę. Wydostanie się na powierzchnie, mogło bowiem potrwać nawet 1,5 miliarda lat.

 Nowy minerał został nazwany davemaoit, na cześć Ho-kwang (Dave) Mao - wybitnego geofizyka. To pierwszy wysokociśnieniowy perowskit krzemianu wapnia, który kiedykolwiek został odnaleziony. Eksperci uważają, że ten rodzaj perowskitu jest jednym z ważniejszych geochemicznie minerałów, znajdujących się w dolnym płaszczu Ziemi. Głównie dlatego, że koncentruje substancje chemiczne, które nie występują w warstwach wyższych, między innymi pierwiastki ziem rzadkich, czy izotopy promieniotwórcze, które odgrywają ważną rolę w ocieplaniu płaszcza ziemi. Davemaoit powstaje pod wpływem bardzo wysokiego ciśnienia (ponad 200 000 raza większe niż to na Ziemi) i wysokiej temperatury, dlatego właśnie nie występuje na powierzchni Ziemi. Uważa się, że może stanowić około 5 procent dolnego płaszcza. Co ciekawe, aż do tej pory naukowcom nie udało się znaleźć rzetelnych dowodów na to, że davemaoit istnieje. Kiedy ciśnienie spada, perowskit krzemianu wapnia rozbija się na inne minerały i to właśnie sprawia, że do tej pory był tak trudny do zaobserwowania. W warunkach powierzchniowych krzemian wapnia zwykle występuje jako wollastonit. Oliver Tschauner, mineralog z Uniwersytetu Nevada, wraz z grupą badaczy odkryli, że w odnalezionym diamencie znajduje się davemaoit dzięki metodzie znanej jako dyfrakcja rentgenowska, która skupia silne promienie rentgenowskie w jednym punkcie, dzięki czemu na podstawie kąta i intensywności odbijanego światła, możemy precyzyjnie określić, co znajduje się w środku. - Odkrycie tego minerału było dla nas zaskoczeniem. - mówi Tschauner w rozmowie z portalem Live Science i dodaje - Mierząc kąt i intensywność odbijanego światła, naukowcy mogą rozszyfrować, co jest w środku. Próbka davemaoitu w diamencie miała rozmiar zaledwie kilku mikrometrów, więc inna metoda badawcza mogłyby to przegapić. - W badaniu z 2014 roku opublikowanym również na łamach czasopisma Science naukowcy opisali inny minerał wysokociśnieniowy - bridgmanit. Jego próbka nie pochodziła z płaszcza ziemi, lecz z wnętrza meteorytu. Teraz, najnowsze odkrycie davemaoitu wskazuje na fakt, że diamenty mogą tworzyć się głębiej, niż do tej pory przypuszczano, a co więcej mogą być doskonałym źródłem poszukiwania innych rzadkich minerałów. Tischauner wraz ze swoją grupą kontynuują poszukiwania w nadziei na odnalezienie jeszcze więcej takich ukrytych skarbów. Jest to niestety bardzo skomplikowany i żmudny proces, ponieważ bardzo trudno odróżnić, który diament uformował się głęboko, a który nie. Dodatkowym utrudnieniem jest również fakt, że większość z nich, kształtuje się zazwyczaj na głębokości „zaledwie” do 250 kilometrów pod powierzchnią. - Niestety, problemem wciąż pozostaje to, że nie do końca wiemy gdzie ich szukać - podsumowuje Tschauner. "
Bruksela płaci mieszkańcom za rezygnację z jazdy samochodem. Nawet 900 euro,https://www.national-geographic.pl/artykul/bruksela-placi-mieszkancom-za-rezygnacje-z-jazdy-samochodem-nawet-900-euro-220329120118,Unknown,"['Przyroda', 'Ludzie']","Ostatnie dwa lata, a zwłaszcza ostatnie tygodnie, przyniosły wyzwania, których się nie spodziewaliśmy. Co prawda temat pandemii powoli znika z nagłówków, ale jego miejsce szybko zajęła wojna w Ukrainie. Przy tak silnych bodźcach łatwo zapomnieć o innych problemach współczesnego świata. Katastrofa klimatyczna czy pogarszająca się jakość powietrza znów zeszły na dalszy plan. Tymczasem Kraków ogłoszono niedawno jednym z najbardziej zanieczyszczonych miast świata. Na szczęście w wielu miejscach na świecie zielona polityka nadal pozostaje priorytetem. Niedawno pisałem o niemieckim mieście, które opodatkowało jednorazowe opakowania. Belgia nie zostaje w tyle i również kontynuuje działania przyjazne środowisku. O najnowszym pomyśle władz Brukseli zrobiło się szczególnie głośno. I nie ma się co dziwić, chodzi bowiem o niemałe pieniądze. 
Bruksela jest uważana za jedno z najbardziej postępowych miast w Europie. To dotyczy nie tylko spraw społecznych, ale także ekologii. / fot. Massimo Borchi / Getty Images Zanieczyszczone powietrze to problem niemal każdego miasta na świecie. Skąd bierze się smog? Źródłem szkodliwych cząsteczek są między innymi spaliny samochodowe. Co prawda w niektórych krajach wprowadzane są ograniczenia dla ruchu samochodowego na najbardziej ruchliwych ulicach, ale auta nie znikną z miast całkowicie. Alarmujące jest jednak to, że większość z nas nie potrzebuje własnych pojazdów. Lepsze dla środowiska (i dla naszego portfela) byłoby dojeżdżanie do pracy transportem publicznym lub rowerem. Bruksela dobrze o tym wie, dlatego władze miasta podjęły konkretne działania. Mieszkańcy Regionu Stołecznego Brukseli dostają 900 euro, czyli ponad 4000 zł, za porzucenie samochodów. Program Bruxell'air działa od 2006 r., jednak ostatnio został zaktualizowany. Wcześniej zmotoryzowani, którzy przesiedli się na bardziej ekologiczne środki transportu, otrzymywali „tylko” 500 euro. Warto podkreślić, że gotówka to nie nagroda za zmianę nawyków. Kwota może być przeznaczona wyłącznie na podróżowanie w sposób przyjazny środowisku. Belgowie mogą na przykład kupić sobie rower lub akcesoria. Inne honorowane wydatki mogą dotyczyć komunikacji miejskiej lub korzystania z usługi współdzielenia auta. 900 euro to spora suma. Dobrze więc wykorzystać ją w całości. Niewydane pieniądze są zwracane miastu. Ostateczna kwota jest uzależniona od zarobków mieszkańców. Im niższa pensja, tym większa dopłata na bardziej ekologiczny styl życia. Miasto może przyznać maksymalnie 900 euro. Co zrobić, żeby wziąć udział w programie Bruxell'air? Wystarczy anulować rejestrację samochodu i złożyć wniosek do lokalnych władz. Czy w Polsce doczekamy się kiedyś podobnych rozwiązań? Oby tak. Mniej samochodów na ulicach to nie tylko czystsze powietrze, ale też krótszy czas stania w korku. Polskie samorządy nie decydują się jeszcze na tak wielkie zmiany, co nie oznacza, że nie realizują zielonej polityki. Według ostatniego rankingu przygotowanego przez Fundację im. Roberta Schumana najbardziej ekologiczne miasta w Polsce to Lublin, Katowice i Łódź. Twórcy zestawienia przeanalizowali pięć kryteriów: indywidualny transport elektryczny, transport publiczny, działania na rzecz jakości powietrza, społeczność lokalna oraz zdrowie publiczne."
"Szwajcarska wioska w Kanadzie trafiła na sprzedaż. Mieszkańcy boją się, że historia Edelweiss Village zostanie zapomniana",https://www.national-geographic.pl/artykul/szwajcarska-wioska-w-kanadzie-trafila-na-sprzedaz-mieszkancy-boja-sie-ze-historia-edelweiss-village-zostanie-zapomniana-220311012447,Unknown,['Ludzie'],"W internecie regularnie pojawiają się oferty sprzedaży domów za symboliczne euro – najczęściej we Włoszech. Od tygodni rynek nieruchomości elektryzuje jednak wiadomość zza oceanu. Na sprzedaż trafiły nie pojedyncze domostwa, a cała wieś. W dodatku szwajcarska i... położona w Kanadzie. Mowa o Edelweiss Village w prowincji Kolumbia Brytyjska, niedaleko miasteczka Golden. W tym wypadku cena nie jest niska. Gra toczy się jednak nie tylko o pieniądze, ale też, a może i przede wszystkim, o zachowanie tego miejsca dla przyszłych pokoleń. Dlaczego to tak ważne? Golden stało się ważnym ośrodkiem turystycznym na początku XX w. Stało się to po tym, jak Canadian Pacific Railway zatrudniła doświadczonych szwajcarskich przewodników do pomocy przy pokonywaniu i opisywaniu górskich szlaków. Miasteczko jest położone pomiędzy dwoma łańcuchami górskimi: Columbia Mountains i Rocky Mountains. Aby przyjezdni pracownicy i ich rodziny mogli się szybciej zaaklimatyzować, w latach 1910-1912 wybudowano sześć domków w stylu szwajcarskim. Nowo powstałą wioskę nazwano Edelweiss Village. Od tamtej pory wspinaczka górska jest jedną z ulubionych aktywności miejscowych i turystów. Post udostępniony przez Swiss Village in Canada (@swissedelweissvillage) Ponad 100 lat później szwajcarskie domy cały czas stoją na zboczu wzgórza, przy wjeździe do miasta od strony zachodniej. Widać stamtąd panoramę miasteczka i Dolinę Kolumbii. Choć lokalizacja wydaje się bardzo atrakcyjna, wioska od lat jest opustoszała. Piękne położenie okazało się jednocześnie zaletą i przekleństwem. Mieszkańcy zalesionego wzgórza mieli problem z transportowaniem zapasów żywności i nie tylko. W latach pięćdziesiątych XX wieku większość z nich przeniosła się do miasteczka Golden. Niedawno Edelweiss Village została wystawiona na sprzedaż. Cena tpo 2,3 miliona dolarów. Internauci z miejsca zaczęli proponować, jak zrewitalizować zabudowania. Według użytkowników Twittera szwajcarska wioska w Kanadzie mogłaby zostać przerobiona na mieszkania dla uchodźców z Ukrainy, schronisko dla bezdomnych lub komunę społeczności LGBT. – A może oddamy ziemię rdzennym mieszkańcom, zamiast sprzedawać bogaczowi, który nie użyje jej dla dobra reszty społeczeństwa? – proponuje jedna z internautek. Post udostępniony przez Swiss Village in Canada (@swissedelweissvillage) Podobnych głosów jest więcej. Może nie tyle dotyczących rdzennych ludów, ile uratowania wioski przed sprzedażą i niepewną przyszłością. Powstała nawet inicjatywa Saving Swiss Edelweiss Village. Jej założyciele chcą przypomnieć opinii publicznej o dziedzictwie szwajcarskich przewodników górskich oraz ich wkładzie w dzisiejszą turystykę górską w zachodniej Kanadzie. Następnie planują zaangażować wpływowe osobistości z Kanady, Szwajcarii oraz innych krajów i rozpocząć globalną kampanię crowdfundingową na zakup wioski. Docelowo Edelweiss Village miałaby być miejscem promocji zrównoważonej turystyki kulturowej. Łańcuch górski Rocky Mountains rozciąga się od Kolumbii Brytyjskiej do Nowego Meksyku na długości ok. 4800 km. Najwyższy szczyt po kanadyjskiej stronie to Mount Robson (3954 m n.p.m.). Zimą Góry Skaliste przyciągają narciarzy i snowboardzistów, za to fanów trekkingu i wspinaczki można spotkać na szlakach przez cały rok."
"Naukowcy odkryli, że gdy pszczoły przelatują nad lustrem, dzieje się coś bardzo dziwnego",https://www.national-geographic.pl/artykul/naukowcy-odkryli-ze-gdy-pszczoly-przelatuja-nad-lustrem-dzieje-sie-cos-bardzo-dziwnego-220419124821,Unknown,"['Przyroda', 'Odkrycia']","W 1963 r. w czasopiśmie naukowym „Zeitschrift für vergleichende Physiologie” ukazał się artykuł, który opisywał dość brutalne z dzisiejszej perspektywy eksperymenty z udziałem pszczół. Dwóch naukowców – entomolog Herbert Heran i biolog behawioralny Martin Lindauer – postanowiło sprawdzić, czy gdy pszczoły przelatują to faktycznie używają punktów orientacyjnych w terenie do nawigowania podczas lotu.  Dzisiaj wiemy, że tak jest w istocie. Jednak w latach 60. XX w. była to tylko hipoteza. Heran i Lindauer na miejsce testów wybrali staw długości 250 metrów. Na jego jednym końcu umieścili roztwór sacharozy, przysmak pszczół. Następnie udali się na drugi koniec i wypuszczali pszczoły, obserwując trasę ich przelotu nad wodą, jej wysokość oraz prędkość.  Naukowcy prędko zauważyli coś zaskakującego. Kiedy powierzchnia wody była gładka, pszczoły wpierw obniżały lot, a potem wpadały do stawu. „Nie zaobserwowaliśmy tego fenomenu, kiedy na wodzie były zmarszczki lub kiedy droga została oznaczona mostem zrobionym z unoszących się na powierzchni tekturowych łódek” – napisali w swojej pracy.  Badacze spostrzegli też, że nawet gdy woda falowała, pszczoły latały nad nią niżej i wolniej niż nad stałym lądem.  Doświadczeniem Herana i Lindauera zainteresowali się ostatnio francuscy naukowcy. Powtórzyli je – w bardziej etyczny sposób – a swoje wnioski opisali w artykule opublikowanym w czasopiśmie naukowym „Biology Letters”.  Tym razem zespół pod kierunkiem Juliena Serresa przygotował prostokątny tunel długości 220 cm. Podłoga i sufit tunelu zostały wyłożone lustrami, które można było zasłaniać. Na końcu tunelu znajdowała się słodka przekąska wabiąca pszczoły.  Na początku badacze zasłonili oba lustra w tunelu. Przelatujące przez niego pszczoły utrzymywały stałą wysokość i prędkość.  Odsłonięcie lustra na suficie niewiele zmieniło. Owady nadal nie miały kłopotu z pokonaniem drogi. Kiedy jednak dodatkowo odsłonięto lustro na podłodze, zostały całkowicie zdezorientowane. Już po pokonaniu zaledwie 8 centymetrów zaczynały obniżać lat, by wkrótce potem uderzyć o ziemię.  Jedna pszczoła waży zaledwie 0,1 grama. / fot. Kimberly Hosey „Podwójne lustro stworzyło bardzo podobne warunki do warunków z eksperymentu Herana i Lindauera, czyli otwartego nieba nad gładką wodą” – napisali autorzy w swojej pracy. „Nasze wyniki zgadzają się z ich rezultatami: pszczoły tracą wysokość pod nieobecność przesuwania się spodniej powierzchni”.  To czego doświadczały owady, jest podobne do dezorientacji, która bywa udziałem pilotów lecących np. w gęstych chmurach. Kiedy nie widzą przesuwającego się pod nimi lądu, mogą – nie zdając sobie sprawy – obniżać wysokość lotu.  Na szczęście w samolotach przed zagrożeniem chronią instrumenty pokładowe. Pszczoły, pozbawione tego rodzaju wsparcia, obniżają lot, by znaleźć jakiekolwiek wskazówki ułatwiające im orientację. Wobec ich braku, nie są w stanie oszacować, gdzie jest podłoga, więc na nią wpadają.  Co ciekawe, inne owady znacznie lepiej radzą sobie w podobnej sytuacji. Choćby muszki owocówki, które nie potrzebują widzieć przesuwającej się pod nimi ziemi, by utrzymać wysokość. "
Czy Ziemia ma więcej niż jeden księżyc?,https://www.national-geographic.pl/artykul/czy-ziemia-ma-wiecej-niz-jeden-ksiezyc,Unknown,"['Kosmos', 'Odkrycia']","Astronomowie do tej pory nie mogli się pochwalić odkryciami zbyt wielu mikro–księżyców na naszej orbicie. Pierwszym przykładem takiego przechwyconego przez Ziemię mini–księżyca była niewielkich rozmiarów asteroida o nazwie 2006 RH120, która krążyła wokół Ziemi w 2006 roku przez okres około roku, zanim opuściła układ Ziemia–Księżyc. Nowy teleskop, którego budowa trwa od 2015 roku w Chile i który zgodnie z obecnym planem ma rozpocząć działalność w przyszłym roku, pod oficjalną nazwą Obserwatorium Very Rubin, może przyczynić się do odkrycia wielu nowych mikro–satelitów Ziemi. Naukowcy spodziewają się, że w najbliższych latach będą w stanie dokonać odkryć większej ilości takich małych, tymczasowych księżyców. Choć takie mini–księżyce Ziemi są małe i nie mają żadnych wyjątkowych cech, są ekscytujące dla naukowców, ponieważ są najbliższymi Ziemi skałami kosmicznymi, które w dodatku krążą po jej orbicie.  „Mini–księżyce są naprawdę niesamowite, ponieważ są najbardziej dostępnym obiektem w Układzie Słonecznym, do którego można dotrzeć z Ziemi,"" powiedział jeden z naukowców zaangażowanych w prace przy nowo powstającym teleskopem w Chile. „Oznacza to, że ewentualne dotarcie do tych obiektów wymagałoby mniej energii i paliwa niż w przypadku innych skał kosmicznych znajdujących się pasie asteroid – czy to w celu przeprowadzenia misji które mogłyby wrócić na Ziemię z próbkami, czy na użytek testowania technologii przekierowania asteroidy, która w przyszłości mogłaby potencjalnie zagrażać Ziemi. W planach są też misje na asteroidy w celu wydobywania z nich cennych minerałów."
Świątynia Ateny jest nazywana perłą Akropolu. Dlaczego?,https://www.national-geographic.pl/artykul/swiatynia-ateny-jest-nazywana-perla-akropolu-dlaczego,Unknown,['Historia'],"Ateny i Rzym to jedne z najważniejszych historycznie miast w Europie, przynajmniej pod względem słynnych zabytków. W stolicy Grecji najpopularniejszą atrakcją turystyczną jest Akropol położony na wapiennym wzgórzu. Pierwotnie zamieszkiwany, od VI w. p.n.e. jest miejscem kultu Ateny. To właśnie tam znajduje się Świątynia Ateny Nike, najmniejsza świątynia na Akropolu. Świątynia Ateny na Akropolu to najlepiej zachowana świątynia jońska. Była rekonstruowana trzykrotnie, ostatni raz w 2010 r. Budowla jest utrzymana w typie attycko-jońskiego tetrastylosu. Powstała w V w. p.n.e., najprawdopodobniej według projektu Kallikratesa, w południowo-zachodniej części wzgórza, na skraju wysokiego klifu. Znana do dziś Świątynia Ateny stanęła w miejscu małej świątyni, która została całkowicie zniszczona podczas wojen perskich w latach 499-449 p.n.e. 
Akropol pojawia się na wielu zdjęciach z Grecji. To najważniejszy symbol stolicy państwa i historii całego narodu. / fot. Scott E Barbour/Getty Images Miejsce z jednej strony tak podatne na atak, a z drugiej tak dobrze chronione, było odpowiednie dla kultu bogini zwycięstwa. Odkrycia archeologów wskazują na to, że na Akropolu praktykowano rytuały religijne już w epoce mykeńskiej. Mykeńczycy wznieśli tam również pierwszy bastion obronny, którego fragmenty zachowały się w podziemiach świątyni Ateny. Świątynia Ateny Nike została wybudowana w porządku jońskim z marmuru pentelickiego. Jest to szlachetna odmiana białego marmuru, używana od starożytności w budownictwie. Ze względu na niewielkie rozmiary konstrukcji, z obu stron znajdują się tylko cztery kolumny. Kolumny są monolityczne, co oznacza, że ​​każda z nich została wykonana z jednego bloku kamienia. Niektórzy mówią, że niewielka świątynia jest perłą Akropolu. Trzeba przyznać, że rzeczywiście została zaprojektowana z niezwykłą starannością. Nie bez znaczenia było podejście Greków do architektury sakralnej. Uważali bowiem, że świątynie ogląda się ze wszystkich stron i doświadcza w połączeniu z otoczeniem. Inną koncepcję mieli Rzymianie, dla których najważniejszy był widok od frontu. 
Najmniejsza świątynia na Akropolu ma bardzo burzliwą historię. Na przestrzeni wieków zmieniał się jej wygląd i zastosowanie. / fot. Westend61/Getty Images Warto również zauważyć, że świątynia Ateny ma kolumny znacznie smuklejsze od innych jońskich budowli. To najprawdopodobniej celowy zabieg. Tuż obok znajdują się monumentalne propyleje utrzymane w porządku doryckim. Aby niewielka budowla nie wydała się przy nich zbyt delikatna, architekt prawdopodobnie postanowił poszerzyć kolumny. Zachowanie właściwych proporcji jest typowe nie tylko dla greckiej architektury, ale też rzeźby. W końcu właśnie w proporcjach miał tkwić klucz do piękna."
"Jak wyszliśmy z Afryki? Punktem startowym było tajemnicze miejsce na Bliskim Wschodzie, a zagadek jest więcej",https://www.national-geographic.pl/artykul/jak-wyszlismy-z-afryki-punktem-startowym-bylo-tajemnicze-miejsce-na-bliskim-wschodzie-a-zagadek-jest-wiecej-220411123502,Unknown,"['Historia', 'Ludzie']","Baczo Kiro to jaskinia w Bułgarii w pobliżu miasta Drjanowo. Przepastne galerie i korytarze długości nawet kilku kilometrów sprawiają, że jaskinia stanowi jedną z wartych odwiedzenia atrakcji turystycznych. Poza turystami miejsce jest nadzwyczaj ważne dla archeologów. Było już badane w poprzednim wieku. W 2015 r. rozpoczęto kolejną rundę wykopalisk. Doprowadziła ona do przełomowych odkryć. W 2020 r. zespół naukowców pod kierownictwem paleoantropologa prof. Jean-Jacques Hublina ogłosił, że w jaskini Baczo Kiro zostały odkryte najstarsze szczątki Homo sapiens kiedykolwiek znalezione w Europie. Odnaleziono fragmenty kości i ząb, a także kamienne narzędzia i ozdoby z kości. Oszacowano, że miały 47–43 tys. lat. To oznaczało, że pierwsi ludzie rozumni dotarli do Europy kilka tysięcy lat wcześniej niż sądzono. A także, że dość długo żyli obok neandertalczyków. Ci ostatni zniknęli z powierzchni Ziemi 40-30 tys. lat temu. W doniesieniach sprzed dwóch lat często pojawia się określenie „nasi najstarsi przodkowie”. Jednak jak się właśnie okazuje, nie jest ono prawdziwe. Grupa naukowców z dwóch włoskich uniwersytetów – w Padwie i Bolonii – ogłosiła, że współcześni Europejczycy nie mają wiele wspólnego pod względem genetycznym ze szczątkami znalezionymi w Baczo Kiro. Ich praca na ten temat ukazała się w czasopiśmie naukowym „Genome Biology and Evolution”. Pokazuje ona, że historia wędrówek naszych przodków jest o wiele bardziej skomplikowana niż nam się dotychczas wydawało. Praca naukowców zestawia badania genetyczne szczątków z Bułgarii oraz innych miejsc w Azji i Europie z odkryciami archeologicznymi. Wynika z niej, że kilkadziesiąt tysięcy lat temu gdzieś, prawdopodobnie na Bliskim Wschodzie, istniał pewien punkt zbiorczy, w którym ludzie osiedlili się po wyjściu z Afryki ok. 65 tys. lat temu. To z niego fale migracji wyruszały na oba kontynenty. Ten tajemniczy punkt istniał już co najmniej 60 tys. lat temu. Musiał kwitnąć, skoro ludzie opuszczali go w większych grupach co najmniej kilka razy. Po pierwszych wędrowcach, którzy wyruszyli wcześniej niż 45 tys. lat temu, odnaleziono ślady tylko na terenie dzisiejszych Czech. Jak się okazało, nie byli spokrewnieni ani z dzisiejszymi Europejczykami, ani z Azjatami. Druga fala to ta, która pozostawiła po sobie szczątki i narzędzia m.in. w Baczo Kiro. Ludzie z tej grupy powędrowali zarówno do Europy, jak i do Azji. Ich losy potoczyły się jednak inaczej. W Europie wyginęli, natomiast w Azji przetrwali i dali początek dzisiejszym populacjom. Kiedy więc na Starym Kontynencie pojawili się nasi przodkowie? Czyli – przedstawiciele Homo sapiens, z którymi wiążą nas geny? – Ostatnia ekspansja rozpoczęła się ok. 38 tys. lat temu – mówi Luca Pagani, główny autor badań. – To ona skolonizowała Europę, wychodząc z punktu zbiorczego, którego lokalizacja nie jest jeszcze znana. I chociaż w Europie ci ludzie pewnie zetknęli się z przedstawicielami poprzedniej fali migracji, do wymieszania się genów na dużą skalę doszło tylko na Syberii – opowiada badacz.  
Co ciekawe, ślady genetyczne tamtego wydarzenia pozostały w DNA rdzennej ludności Ameryki Północnej. Potomkowie tych dwóch migracji przeszli bowiem przez Cieśninę Beringa."
Piramida Chefrena i jej sekrety,https://www.national-geographic.pl/artykul/piramida-chefrena-i-jej-sekrety,Redakcja,['Historia'],"Kto nie słyszał o piramidach w Gizie? Na płaskowyżu na przedmieściach Kairu znajdują się tam trzy monumentalne grobowce: Cheopsa, Chefrena i Mykerinosa. Piramida tego pierwszego faraona jest najsławniejsza i najwyższa w kraju nad Nilem. Powstała około 2560 r. p.n.e. i liczy 139 m. Pierwotnie była nawet o kilka metrów wyższa, lecz zmniejszyła się wskutek utraty tzw. piramidonu (czyli kamienia wieńczący szczyt) oraz długotrwałej erozji. Tym niemniej nazywana jest Wielką Piramidą. W jej cieniu – i dosłownie, i metaforycznie – pozostają piramida Chefrena i Mykerinosa. Zwłaszcza faraon Chefren może mówić o pechu. Piramida Chefrena jest niewiele mniejsza od grobowca należącego do Cheopsa. Mierzy 136 m, a pierwotnie było to 143 m. Inaczej mówiąc: w wersji pierwotnej była wyższa niż obecnie piramida Cheopsa. Co więcej, na zdjęciach robionych z oddali wydaje się, że to piramida Chefrena jest wyższa. Powód: jest bardziej stroma i strzelista, a przede wszystkim postawiono ją na dziesięciometrowym wzniesieniu. Pytanie, czy chodziło o czas i względy ekonomiczne, czy też był to rodzaj wybiegu? Chefren – czwarty z kolei władca starożytnego Egiptu z IV dynastii – uważany jest bowiem za syna Cheopsa. Możliwe, że nie wypadało, aby zaplanował grobowiec większy od poprzednika. Dlatego mógł zastosować fortel, by nie urazić ojca, a jednocześnie podkreślić swoją wyższość. Piramidę Chefrena wzniesiono około roku 2532 p.n.e., pod koniec rządów władcy. Budowla ma podstawę kwadratu o boku długości 215,5 m. Zajmuje przestrzeń niemal dwukrotnie większą niż słynne rzymskie Koloseum. Do jej budowy użyto bloków, z których każdy ważył ponad dwie tony. Wapień sprowadzano z półwyspu Synaj. Co warte uwagi, w górnej części piramidy Chefrena zachowało się oblicowanie z wapiennych płyt (z którego nie pozostało już nic np. na Wielkiej Piramidzie). Ta okładzina mówi wiele o tym, jak budowla prezentowała się w stanie idealnym. Wyglądała na gładką i świeciła z oddali. Ciekawostką jest nie tylko szczyt budowli, lecz i to, co znajduje się pod nią. Okazuje się, że komora grobowa Chefrena umieszczona została nie w samej piramidzie (tak jak w przypadku np. Cheopsa) lecz wykuto ją w skale pod budowlą. Czyżby miało to zmylić rabusiów? Jeśli tak, nie udało się. Mumii Chefrena ani jego skarbów w piramidzie naukowcy nie odnaleźli, jedynie granitowy sarkofag. Prawdopodobnie, pomimo wszelkich zabezpieczeń ze strony budowniczych i faraonów, monument został obrabowany już przed tysiącami lat. Obok piramidy Chefrena znajdują się dwie świątynie. Po jej południowej stronie znajdowała się także mała tzw. piramida satelitarna, przeznaczona dla kultu ka – ducha będącego odbiciem ciała zmarłego władcy. Niestety, nic z niej nie zostało. Prawdopodobnie została rozebrana w średniowieczu przez muzułmańskich władców Egiptu, a kamień wykorzystano przy innych budynkach. Ważniejsze jednak, że to z Chefrenem związany jest słynny Wielki Sfinks. Tego monumentalnego strażnika piramid w Gizie wykuto w skale, a przedstawia rodzaj chimery: lwa z ludzką głową. To wizerunek boga świtu Horemakheta. Twarzy nadano jednak rysy właśnie Chefrena."
10 przysłów i powiedzeń o pogodzie. Ile w nich naukowej prawdy?,https://www.national-geographic.pl/artykul/10-przesadow-dotyczacych-pogody-ktore-maja-uzasadnienie-naukowe,Archiwum National-Geographic.pl,"['Przyroda', 'Ludzie']","Przewidywanie i powiedzenia o pogodzie to jednocześnie jeden z najstarszych i najbardziej bezcelowych ludzkich nawyków. Nie chodzi oczywiście o instrumenty badawcze meteorologii. Każdy choć raz pewnie próbował zabawić się w pogodynkę, by później uznać bezwartościowość własnych prognoz.  Trudno się dziwić. Pogoda ma przecież bezpośredni wpływ na życie codzienne człowieka. W starożytnej Grecji o pogodzie rozmyślał choćby Arystoteles. W Polsce za najlepszych meteorologów uznaje się mieszkańców Podhala, a każdy region ma swoje wróżby i zwyczaje podpowiadające, jak zrozumieć zmiany atmosferyczne i się na nie przygotować.   fot. Getty Images Krzysztof Baranowski, żeglarz, propagator i nauczyciel żeglarstwa w książce „Praktyka Oceaniczna” pisał, że: „Gdy czerwone słońce wschodzi w marynarzu bojaźń się rodzi. Lecz gdy czerwień o zachodzie, wie marynarz o pogodzie”. To tłumaczenie starego angielskiego przysłowia, które ma w sobie sporo prawdy. Czerwień na niebie podczas wschodu i zachodu Słońca to efekt rozszczepiania światła przez cząsteczki w suchym powietrzu. O zachodzie takie warunki oznaczają nadejście suchego powietrza o wysokim ciśnieniu pomiędzy obserwującym a Słońcem. Jako, że zmiany pogody na średnich szerokościach geograficznych przemieszczają się przede wszystkim z zachodu na wschód, czerwone słońce oznacza, że nadejdzie dobry dzień dla żeglarzy.  W pogodzie jednak zawsze należy spodziewać się zmiany. Czerwień na niebie o świcie oznacza to, że spokojny front atmosferyczny już minął i należy przygotować się do zmiany.  Zasada ta sprawdza się takich regionach jak Europa, Ameryka Północna i Południowa, Azja, Południowa Afryka i Australia. W rejonach tropikalnych oraz na biegunach proces jest dokładnie odwrotny zatem i powiedzenie lepiej czytać w drugą stronę.   fot. Getty Images Już ojciec zachodniej medycyny Hipokrates zauważył, że pewne dolegliwości znacznie bardziej doskwierają w czasie brzydkiej pogody. Dziś wiele osób przekonuje, że potrafi wyczuć w kościach zmianę aury. Najczęściej towarzyszy temu ból głowy, zębów, kości i doskwierający artretyzm.  Współcześni naukowcy jeszcze nie odnaleźli bezpośrednich dowodów na trafność takich przeczuć, ale jest kilka bardzo ciekawych przypadków, które dają do myślenia. W 2007 roku American Journal of Medicine opublikował badanie przeprowadzone na 200 osobach ze schorzeniami kolana. Zaobserwowano związek między ciśnieniem atmosferycznym, a poziomem odczuwalnego bólu.  Wpływ ciśnienia na ból można wytłumaczyć zachowaniem płynów w organizmie człowieka, na które wpływ ma powietrze. Zatem wraz ze zmianami ciśnienia zmienia się objętość komórek, a te mogą drażnić zakończenia nerwowe, powodując ból.  fot. Getty Images Czy wiedzieliście, że z dźwięków wydawanych przez świerszcze można dowiedzieć się czegoś o pogodzie?  Gdy jest ciepło, owady przebierają kończynami znacznie szybciej, a zwalniają gdy powietrze się ochładza. Niektóre gatunki, jak na przykład Oecanthus fultoni mają wręcz linearnie skoordynowaną częstotliwość chrobotania z temperaturą w zakresie od 18 do 32o C. U innych gatunków świerszczy nie jest to tak wyraźne. Już w 1897 roku „The American Naturalist"" opublikował pracę A. E. Dolbeara, który opracował równanie na obliczanie temperatury za pomocą częstotliwości dźwięków świerszczy. T = (50 + N – 40) / 4   T – temperatura 
N – częstotliwość chrobotania świerszczy, którą należy mierzyć przez 14 lub 25 sekund Jeśli do wyniku z pomiaru przez 14 sekund doda się liczbę 40, wynikiem będzie temperatura w stopniach Fahrenheita. Wynik w skali Celsjusza można uzyskać, mierząc częstotliwość przez 25 sekund, następnie dzieląc przez 3, a potem dodając 4.  fot. Getty Images To wyjątkowo stary przesąd. Warto zaznaczyć, że krowy kładą się z różnych powodów. Choćby z tak banalnego jak zmęczenie, czy potrzeba wygrzania się na słońcu.   Istnieje jednak naukowy ślad pozwalający przyjrzeć się temu zjawisku z perspektywy szkiełka i oka. Odpowiedzią na zwyczaje krów może być ich temperatura ciała. Otóż krowy wydają się częściej stać, gdy ich ciało jest rozgrzane. Zatem w przypadku zbliżającego się chłodu (który może zwiastować zmianę pogody na gorszą), kładą się na brzuchach. Nie dalibyśmy sobie jednak za to ręki uciąć, to raczej spekulacja.  fot. Getty Images Nazywana bywa różnie: aureolą, poświatą, pierścieniem. Efekt świetlny wokół naturalnego satelity ZIemi, ma według dawnych wierzeń, zwiastować nadejście trudnych czasów.  Jak jest w rzeczywistości? Efekt poświaty wokół Księżyca powstaje w wyniku załamań światła w kroplach wody zawieszonych w powietrzu, niskich chmur i mikroskopijnych kryształków lodu. Takie kryształki pojawiają się w chmurach formujących się w czasie konwergencji. W ramach tego zjawiska nadchodzące zimniejsze powietrze wypycha swoje cieplejsze masy do góry. Tam powietrze się ochładza w strefie niskiego ciśnienia i tworzy chmury. Te najwyższe zawierają kryształki.  Chmury o nazwie cirrus często są zapowiedzią pogodowych frontów, podczas których różnice temperatur zmuszają powietrze do ruchu. Z tego powstają także chmury burzowe, co może być wyjaśnieniem złej reputacji księżycowej poświaty.    fot. Getty Images Mowa oczywiście o Księżycu zimą.  Podczas dnia krótkofalowe promieniowanie słoneczne trafia na Ziemię w postaci ciepła. Gdy Słońce zachodzi, planeta oddaje ciepło w sposób nierównomierny, w zależności od tego co jest na jej powierzchni, a co w stratosferze. Bark chmur, które mogłyby zatrzymać ciepło, oznacza, że zostaje ono oddane w przestrzeń i tym samym ludzie odczuwają ochłodzenie.    fot. Getty Images Tych jest kilka. Znamy te polskie: Jest też choćby brytyjskie powiedzenie, że „marzec przychodzi jak lew, a odchodzi jak baranek”. O co chodzi?  Interpretacji jest wiele. Jeśli chodzi polskie porzekadła, wynikają ze specyfiki naszego klimatu, gdzie rzeczywiście w marcu często pogoda raz nas rozpieszcza, a innym razem odbiera chęć do życia.  Skąd brytyjskie porzekadło? Jedni wiążą to z zimnym, trudniejszym początkiem miesiąca oraz ciepłym i łagodniejszym końcem. Inni tłumaczą to obecnością konstelacji Lwa na wschodniej stronie horyzontu o zachodzie Słońca na początku miesiąca. Na koniec marca na niebie pojawia się konstelacja Barana na zachodnim horyzoncie.  fot. Getty Images Niektórzy przekonują, że po obfitości szyszek na drzewach można przewidzieć zimną lub ciepłą zimę. Nie jest to takie proste, bo pełną szyszki sosnowe osiągają dojrzałość dopiero po 1–3 latach. W międzyczasie szyszki są chętnie wyjadane przez zwierzęta. Ich liczba nie wiele więc mówi.  Natomiast jest tu także pewien ślad, którego może się uchwycić racjonalny umysł. W suchych warunkach zewnętrzne części szyszki odchylają się ponieważ są bardziej wysuszone od tych wewnątrz. W ten sposób kłosy (tak, szyszka to kłos) stają się otwarte. Dla drzewa to dobra wiadomość, bo ułatwia rozprzestrzenianie się nasion. Podczas wilgotnych miesięcy szyszki się zamykają i czekają na bardziej dogodny czas do rozsiewania.   fot. Getty Images Podobnie jak w przypadku koloru zachodu Słońca, znów należy się odwołać do żeglarskiej mądrości przetłumaczonej przez Krzysztofa Baranowskiego: „Makrelowe niebo i pierzaste chmury
Na wysokich masztach zdejmuj żagle z góry.” Co to jest makrelowe niebo? Chodzi o kształt chmur, który żeglarzom jakoś najwyraźniej bardziej kojarzyły się z rybimi łuskami, ciasno ze sobą związanymi. W takich grupach z reguły są chmury typu altocumulus lub cirrocumulus poruszające się po zimnym niebie. Przysłowie mówi, że zwiastują nadchodzący deszcz w najbliższych 6–8 godzinach. Jeśli są to ciemne altocumulusy na znacznie niższej wysokości, w krótkiej perspektywie mogą oznaczać ładną pogodę – ale zaraz po niej może gruchnąć prawdziwa burza.  fot. Getty Images Gdy uderza piorun rozpoczynamy liczenie. Czy rzeczywiście możemy obliczyć jak daleko od nas trafił? Tak, znając fizyczne dane. Na poziomie morza, przy temperaturze około 20o C dźwięk porusza się z prędkością około 344 metrów na sekundę. Co 3 sekundy jest to zatem jeden kilometr i 132 metry.  Niektórzy wierzą, że piorun nie uderzy w to samo miejsce dwa razy. To nieprawda. Pioruny mogą uderzać w to samo miejsce wielokrotnie, najlepszym przykładem są drapacze chmur, które przyciągają wiele wyładowań atmosferycznej podczas każdej burzy.  "
"Cmentarzysko we wnętrzu arabskiej jaskini. Naukowcy odkryli tysiące kości i i ustalili, jak trafiły do podziemnego tunelu",https://www.national-geographic.pl/artykul/w-arabskiej-jaskini-odkryto-tajemnicze-cmentarzysko-setki-tysiecy-kosci-ludzi-i-zwierzat,Unknown,"['Odkrycia', 'Ludzie']","Umm Jirsan to najdłuższa jaskinia lawowa w Arabii Saudyjskiej. Ten naturalny system tuneli, utworzony pod powierzchnią ziemi przez płynącą tu niegdyś lawę, rozciąga się na długości 1,5 km i jest ukryty pod polem wulkanicznym znanym jako Harrat Khaybar, położonym na północ od Medyny. Na Umm Jirsan składa się wiele tuneli i jaskiń, a niektóre z nich przez lata doskonale sprawdzały się jako schronienie dla dzikich zwierząt. Potwierdza to ostatnie odkrycie, które opisano w czasopiśmie Archaeological and Anthropological Sciences. W nowym badaniu naukowcy donoszą o odkryciu szczątków należących do co najmniej 14 różnych gatunków zwierząt, takich jak bydło, konie, wielbłądy i gryzonie. Niektóre z tych kości – gromadzonych w jaskini na przestrzeni ostatnich 7 tys. lat – należały też do ludzi. Tysiące kości odnalezionych w jaskini przebadali naukowcy.  „Ten 1,5-kilometrowy tunel lawowy jest wypełniony setkami tysięcy pięknie zachowanych szczątków zwierząt” – napisał na Twitterze główny autor badania, zooarcheolog Mathew Stewart z Instytutu Ekologii Chemicznej im. Maksa Plancka w Niemczech. The assemblage includes a variety of animals, including cattle, caprids, horses, camels, rodents, and even humans! (3/n) pic.twitter.com/S7LF434psF Ta ogromna ilość kości nie oznacza jednak, że jaskinia była cmentarzyskiem dla setek ludzi i zwierząt albo miejscem składania krwawych ofiar. Naukowcy wyjaśniają, że kości najprawdopodobniej zostały przeniesione do jaskini przez hieny. W jaskini znaleziono szczątki kilku osobników hieny pręgowanej (Hyaena hyaena) oraz pozostawione przez te zwierzęta koprolity, czyli skamieniałe odchody. Prawdopodobnie hieny przynosiły do swojego siedliska kawałki ciał ludzi i zwierząt, które znajdowały w okolicy. – Hieny są znanymi zbieraczami kości. Przenoszą je do nor, aby je skonsumować i nakarmić młode, lub przechować jako zapasy – wyjaśnia Stewart, zauważając, że znaleziona w jaskini kolekcja kości jest tak liczna, bo była gromadzona przez „całe wieki”. – Materiał w Umm Jirsan gromadził się w ciągu ostatnich 7000 lat, co świadczy też o doskonałych warunkach konserwujących panujących w tunelu lawowym – zauważa naukowiec. Chociaż wciąż niewiele wiemy o Umm Jirsan, naukowcy mają nadzieję, że ten makabryczny grobowiec posłuży nam jako wrota do przeszłości. Tak liczny i bogaty zbiór szczątków może przynieść nauce wiele wskazówek na temat ewolucji różnych gatunków zwierząt. Stewart podkreśla, że badania w jaskini dopiero się zaczynają, mimo że pierwsze kości znaleziono tam przed kilkunastoma laty. – To badanie to tylko wierzchołek góry lodowej – mówi. Co ciekawe, tunele lawowe wciąż mogą być zamieszkiwane przez hieny lub inne dzikie zwierzęta. W czasie jednej z ekspedycji badawczych naukowcy zarejestrowali odgłosy warczenia dochodzące z głębi jaskini."
"Dieta nordycka poprawia poziom glukozy i cholesterolu nawet, jeśli nie schudniemy - wynika z badań",https://www.national-geographic.pl/artykul/dieta-nordycka-co-to-jest-i-czy-moze-poprawic-wyniki-badan-bez-utraty-wagi-co-jesc-by-zyc-zdrowiej-220330023744,Unknown,"['Nauka', 'Ludzie']","Dieta nordycka, jak udowadniają naukowcy, może poprawić ważne dla zdrowia wyniki badań bez potrzeby utraty wagi. Należy jednak pamiętać, że osoby, które mają nadwagę lub cierpią na otyłość, i tak powinny schudnąć. Nieprawidłowa masa ciała na dłuższą metę i tak może doprowadzić do poważnych konsekwencji. Są jednak osoby, u których masa ciała jest w normie, ale wyniki badań laboratoryjnych już nie. W takim przypadku dieta nordycka będzie z pewnością pomocna. Potwierdzają to najnowsze badania przeprowadzone przez naukowców z Kopenhagi. Jak twierdzi Lars Ove Dragsted, dietetyk z Uniwersytetu Kopenhaskiego, odpowiedni sposób żywienia może obniżyć poziom cukru we krwi oraz cholesterolu. I to nawet wtedy, gdy nie schudniemy. Jakie reguły żywienia stosuje się w diecie nordyckiej? Zaletą diety nordyckiej jest z pewnością różnorodność, ale także to, że jest po prostu smaczna. Jej minus to czasochłonność. Plusy jednak z pewnością przeważają. Ważne jest, by ograniczyć żywność przetworzoną, która między innymi może zwiększać ilość wolnych rodników w organizmie. To może prowadzić do wielu chorób, w tym nowotworów złośliwych. Warto także ograniczyć, a w zasadzie całkowicie wyeliminować z diety słodycze, które są źródłem węglowodanów łatwoprzyswajalnych oraz nasyconych kwasów tłuszczowych. Te ostatnie w nadmiarze powodują choroby układu krążenia, między innymi miażdżycę. Warto więc zastąpić te tłuszcze większą ilością kwasów omega 3. W diecie nordyckiej ich źródło to m.in. dobrej jakości olej rzepakowy – którego używa się częściej niż oliwy z oliwek – oraz ryby. Te w diecie nordyckiej są bardzo zalecane, ale w niewielkich ilościach. Nacisk kładziony jest natomiast na produkty roślinne. Tu lista a jest długa – ziemniaki, produkty pełnoziarniste (np. z żyta czy jęczmienia), fasola, kapusta, świeże zioła, grzyby i owoce. Te ostatnie to głównie owoce jagodowe, które mają niski indeks glikemiczny. Oznacza to, że będą trzymać w ryzach poziom cukru we krwi. Jak wiadomo, konsekwencją gwałtownych skoków poziomu glukozy i insuliny, spowodowanych np. złym sposobem żywienia, może być cukrzyca typu 2. Badanie opublikowane w czasopiśmie naukowym „Clinical Nutrition” potwierdza, że stosowanie diety nordyckiej może uchronić nas przed cukrzycą. Naukowcy przebadali 200 Skandynawów, którym wprowadzono plan dietetyczny bazujący na diecie nordyckiej. Były to osoby z nadwagą po 50. roku życia. Najpierw pobrano próbki krwi w czasie, kiedy ochotnicy stosowali swoją codzienna dietę. Następnie podzielono ich na dwie grupy. Jedna spożywała posiłki na bazie zalecanej diety nordyckiej, druga jadła tak, jak wcześniej. Kaloryczność posiłków była dobrana tak, by nie powodować utraty wagi. Po pół roku naukowcy znów przebadali wszystkich, którzy brali udział w badaniu. Okazało się, że ci, którzy stosowali dietę nordycką, mieli znacznie lepsze wyniki badań. Zmniejszył się u nich poziom cukru we krwi. Obniżył się również zbyt wysoki poziom cholesterolu."
Wielka rosyjska katastrofa. Roskosmos wycofuje się ze współpracy w ramach programu Międzynarodowej Stacji Kosmicznej,https://www.national-geographic.pl/artykul/wielka-rosyjska-katastrofa-roskosmos-wycofuje-sie-ze-wspolpracy-w-ramach-programu-miedzynarodowej-stacji-kosmicznej-220504024013,Unknown,['Kosmos'],"– Decyzja została podjęta. Mogę powiedzieć tylko tyle, że, zgodnie z naszymi obowiązkami, poinformujemy naszych partnerów o końcu naszej pracy na ISS w ciągu roku – stwierdził w rosyjskiej telewizji Dmitrij Rogozin, szef Roskosmosu, rosyjskiej agencji kosmicznej. Ma to być odwet za sankcje nałożone na Rosję przez dotychczasowych partnerów, czyli USA, Kanadę, Japonię i Unię Europejską. Zdaniem Rogozina, który od pierwszych dni wojny w Ukrainie jest zdecydowanie zbyt aktywny na Twiterze: „Celem sankcji jest zabicie rosyjskiej gospodarki, pogrążenie naszego narodu w rozpaczy i głodzie oraz rzucenie naszego kraju na kolana”. W związku z sankcjami strona rosyjska wycofała swoje rakiety z kosmodromu Europejskiej Agencji Kosmicznej w Gujanie Francuskiej. Zrezygnowała też z kontynuowania wspólnej misji ExoMars, w ramach której we wrześniu tego roku w kierunku Czerwonej Planety miał wystartować statek kosmiczny z łazikiem Rosalind Franklin na pokładzie. Zaprzestała również dostarczania Amerykanom silników rakietowych, które były wykorzystywane w rakietach Atlas V. Pozostaje pytanie, kto na tym wyjdzie gorzej? Zacznijmy od Atlasów. United Launch Alliance, czyli firma produkująca rakiety Atlas, przyznała w komunikacie z marca tego roku, że była przygotowana na taki ruch Rosji. Po pierwsze, firma zakupiła wystarczająco dużo silników RD-180, które mają wystarczyć na wszystkie planowane starty rakiety do 2025 roku. Po drugie, tuż po inwazji Rosji na Krym zapobiegliwie podpisała umowę z Blue Origin. Ta amerykańska firma miała czas na przygotowanie nowych silników do odświeżonej wersji Atlasa, czyli do rakiety Vulcan. Pierwszy, dziewiczy start rakiety ma się odbyć jeszcze w tym roku. Warto dodać, że Amazon wybrał Vulcana jako rakietę, która ma dostarczyć na orbitę większą część satelitów konstelacji „Projekt Kuipera”. Tylko dla Amazona Vulcan ma wykonać aż 38 misji. Inne konstelacje mają być wynoszone przez Rocket Lab i SpaceX, które są wielkimi wygranymi kosmicznego konfliktu. Dzięki temu, że Rogozin obraził się na Zachód, rosyjskie rakiety właśnie przestały być siłą napędową wyścigu w kosmos. To właśnie na wynoszeniu satelitów oraz pasażerów i ładunków na ISS, Roskosmos zarabiał. Teraz te pieniądze powędrują do kieszeni prywatnych firm, które szybko zareagowały na lukę na rynku. W trudniejszej sytuacji niż NASA jest ESA. Na początku marca Roskomos zawiesił bezterminowo starty rakiet Sojuz ze stanowiska w Kourou, gdzie mieści się kosmodrom ESA. Ostatni wspólny start rosyjskiej rakiety odbył się 10 lutego i wyniósł na orbitę sekcję satelitów OneWeb. Zawieszenie programu Sojuzów zostawia lukę w europejskim systemie przewozowym. Jednak sytuacja nie jest wcale tak tragiczna, jak chciałby ją postrzegać Rogozin. Po pierwsze, europejscy przewoźnicy rozwijają własne rakiety. Arianespace dysponuje ciężkimi rakietami Ariane 5, jak ta, która w grudniu 2021 roku wyniosła w przestrzeń Kosmiczny Teleskop Jamesa Webba. Firma kończy prace nad nową rakietą Ariane 6. Po felernym starcie w listopadzie 2020 roku rakiety Vega, również tę rakietę udało się dopracować. Rękę do ESA wyciągnęła NASA, która wzięła na siebie rosyjską część misji ExoMars. To amerykańska rakieta wyniesie łazik w kierunku Marsa i to Amerykanie posadzą jego lądownik na planecie. Prawdę powiedziawszy, jest to świetna informacja, zważywszy na to, że Amerykanie nie raz dowiedli, że potrafią lądować na Marsie. Za to Rosjanie do tej pory pokazali jedynie, że sztuka ta jest im kompletnie obca. Ponad 20 rosyjskich misji marsjańskich zakończyło się fiaskiem. A co z Międzynarodową Stacją Kosmiczną i zapowiedzią Rogozina? NASA wstrzymuje się od ostatecznych odpowiedzi. Przez pewien czas problemem był powrót na Ziemię amerykańskiego astronauty, Marka Vande Heia. Jednak astronauta odbył udany lot w rosyjskiej kapsule i szczęśliwie powrócił do domu. W tej chwili na ISS przebywa 11 osób, w tym troje rosyjskich astronautów. Czy będzie to ostatnia taka misja w historii stacji? Pozostali partnerzy poradzą sobie z dostawami na ISS, na których dobrze zarobi SpaceX. Trzeba będzie nieco przetasować obecny układ, ale całość jest do zrobienia. Gorzej z Rosją. Jeśli ostatecznie opuści projekt, odetnie sobie przede wszystkim źródło finansowania. Sam Rogozin nie ustaje w informowaniu o wielkich kosmicznych planach kierowanej przez siebie agencji. Zamierza wybudować zmilitaryzowaną stację orbitalną i jeszcze w tym roku chce wysłać na Księżyc sondę Łuna 25. Kłopot w tym, że własna stacja orbitalna wymaga ogromnego finansowania. A sonda Łuna 25 to projekt sprzed dekady, który był kilkukrotnie już przesuwany lub zawieszany. Więcej tu buńczucznych przechwałek niż realnych możliwości."
Marsjański łazik Perseverance od 120 dni ma „pasażera na gapę”. Co nim jest?,https://www.national-geographic.pl/artykul/marsjanski-lazik-perseverance-od-120-dni-ma-pasazera-na-gape-co-nim-jest-220613021223,Unknown,['Kosmos'],"Łazik Perseverance pracuje na Marsie od 18 lutego 2021 roku. Przez pierwszy rok zebrał sześć próbek marsjańskiego gruntu. W przyszłości, w kolejnych misjach, mają one zostać przetransportowane na Ziemię. Perseverance wozi ze sobą również helikopterek Ingenuity, który wielokrotnie wzbił się w rzadkie marsjańskie powietrze. Ingenuity nie jest jednak jedynym pasażerem łazika marsjańskiego, zwanego pieszczotliwie Percym. NASA poinformowała, że od ponad 120 marsjańskich dni – czyli soli – Percy przewozi pewien nieplanowany ładunek. Jest to kamień, który wpadł do jego przedniego lewego kółka. I który nie chce wypaść. NASA podała, że kamień pojawił się na pokładzie Perseverance 4 lutego 2022 roku. Nie ma negatywnego wpływu na pracę urządzenia ani nie zagraża celom naukowym misji. Stanowi jedynie drobną dokuczliwość. Dokładnie taką samą, jak kamyk, który wpada człowiekowi do buta. O istnieniu pasażera na gapę naukowcy dowiedzieli się dzięki jednej z kamer Hazard Avoidance Camera (Hazcam). Percy ma ich sześć – cztery z przodu i dwie z tyłu. Nie są to instrumenty naukowe. Ich celem jest wypatrywanie niebezpieczeństw przed i za łazikiem, takich jak uskoki, kamienie czy piaskowe wydmy. Wszystkie kamery Hazcam mają stałe położenie i skierowane są w dół. Ponieważ mają szeroki kąt widzenia – 120 stopni – w sumie zbierają informacje o całym otoczeniu łazika. Dzięki ich pracy powstaje obraz 3D na bieżąco analizowany przez urządzenie. Widok 3D umożliwia Percy’emu podejmowanie samodzielnych decyzji o tym, którędy jechać. Bez czekania na zaaprobowanie każdego kroku przez zespół misji znajdujący się na Ziemi. Kamień pojawił się po raz pierwszy na obrazie zarejestrowanym przez kamerę Hazcam 341 sola marsjańskiego, ponad 100 soli temu (sol jest dłuższy od ziemskiej doby o 37 minut). Od tej pory od czasu do czasu można go zobaczyć na zdjęciach robionych przez kamerę. Naukowcy policzyli, że kamień pokonał już z łazikiem 8,5 km. Znajduje się tym samym na najlepszej drodze do ustanowienia rekordu najdłuższej jazdy na gapę na innej niż Ziemia planecie. Nie jest jednak pierwszym kamieniem, który próbuje czegoś podobnego. Osiemnaście lat temu w jednym z kół łazika Spirit utkwił kamień wielkości ziemniaka. W lutym 2004 r. Spirit wykonał ostry skręt, dzięki któremu udało się wytrząsnąć kawałek skały. Również do Curiosity kilkakrotnie przyczepiały się kamienie. Jednak zawsze same wypadały po kilku dniach albo tygodniach. Perseverance znajduje się w marsjańskim kraterze Jezero. To krater uderzeniowy średnicy 47,5 km o ciekawej historii geologicznej. W dalekiej przeszłości wpadały do niego rzeki, tworzące potężne delty. Krater był wówczas ogromnym jeziorem. Był też okres, kiedy spływała do niego lawa wulkaniczna. Łazik znajduje się teraz w tzw. formacji „Maaz”. To część krateru Jezero, która – jak podejrzewają naukowcy – została utworzona właśnie z zastygłej lawy. W drodze do niej Percy pokonał tereny dawnej rzecznej delty. Teraz przygotowuje się do zjechania po stromym zboczu krateru. Naukowcy podejrzewają, że w czasie zjazdu kamień, który od czterech miesięcy pokonuje Marsa wraz z łazikiem, wypadnie z jego kółka."
Mowa ciała psa – jak zrozumieć język naszych czworonożnych przyjaciół?,https://www.national-geographic.pl/artykul/chcesz-wiedziec-czy-twoj-pies-jest-szczesliwy-poznaj-psia-mowe-ciala,Unknown,['Przyroda'],"O co zapytałbyś swojego psa, gdyby umiał mówić? Jak wynika z ankiety przeprowadzonej przez brytyjską organizację na rzecz zwierząt Dogs Trust wśród 2000 właścicieli czworonogów, ponad 60% badanych najbardziej interesuje, czy ich pies jest szczęśliwy. Na kolejnych miejscach znalazły się również pytania o to, jak uczynić życie psa szczęśliwszym (48%), czy czworonożny towarzysz rozumie, co się do niego mówi (45%) oraz o czym marzy (40%) i czy nas kocha (39%). Mimo że psy nie władają ludzką mową, komunikują się z nami na inne sposoby. Kluczem do zrozumienia ich emocji jest znajomość niewerbalnych sygnałów. Z pomocą spieszą nam naukowcy (m.in. Carrier i in., 2013), którzy przeanalizowali zachowania psów, głównie w dwóch różnych sytuacjach – podczas zabawy w parku i w czasie wizyty u weterynarza. Jak wyjaśnia dr Marc Bekoff, autor książki „Canine Confidential”, obserwacja psich instynktów w określonych sytuacjach pozwala stworzyć listę charakterystycznych dla tego gatunku wzorców zachowań zwaną etogramem. – To opisowy katalog zachowań bez interpretacji ani wyjaśnienia motywów. Tworzenie etogramu jest wspaniałym procesem uczenia się innego gatunku – mówi Bekoff. Oto niektóre z tych zachowań: Sygnały związane z zabawą: „Chcę się bawić” = przesadne, przerysowane zachowania, wyginanie się w łuk z przednimi łapami na ziemi, podskoki (na tylnych łapach z uniesionym ogonem), obejmowanie drugiego psa łapami wokół szyi.  Sygnały mające na celu przyciągniecie uwagi: Podgryzanie (nie takie, które ma sprawiać ból), zaczepianie łapą drugiego psa, nagłe, przesadne wycofywanie się. Sygnały świadczące o zadowoleniu: Łagodny i nieskupiony na niczym konkretnym wzrok, rozluźnione czoło, uszy luźno wiszące, merdanie ogonem (nieśpiesznie = zadowolenie, energicznie = podekscytowanie). Sygnały związane ze stresem  Unikanie kontaktu wzrokowego, ziewanie, podkulanie ogona, podnoszenie łapy, oblizywanie pyska, zgarbiona postawa, drżenie, odbieganie lub odsuwanie się od innych psów.  W swoich badaniach z 2019 roku Stellato i in. wykorzystali pięciostopniową skalę do oceny strachu na podstawie psiej mowy ciała. Obejmowała ona subtelne zachowania, takie jak ziewanie i lizanie warg oraz te bardziej ewidentne, jak drżenie i wokalizowanie. Psy, które zostały ocenione jako wyjątkowo przerażone wykazywały kilka z wymienionych wyżej zachowań, podejmowały wiele prób ucieczki lub usiłowały się ukryć, podwijały ogon, kładły nisko głowę, a ich uszy zwisały blisko głowy. Badania wykazały, że czterotygodniowy trening behawioralny pomógł psom w zmniejszeniu stresu podczas wizyty u weterynarza."
Międzynarodowa Stacja Kosmiczna zaczyna pękać!,https://www.national-geographic.pl/artykul/miedzynarodowa-stacja-kosmiczna-zaczyna-pekac,Unknown,"['Kosmos', 'Nauka']","Pęknięcia zaobserwowano w jednych z najstarszych, rosyjskich modułów ISS: „Zvezda” i „Zarya”. Problem istnieje od około kilku lat. We wrześniu 2019 roku z modułu „Zvezda” zaczęło uciekać w przestrzeń kosmiczną powietrze. Co gorsza moduł ten zapewnia kwatery mieszkalne dla znajdujących się na pokładzie astronautów. Na szczęście okazało się, że pęknięcie nie stanowiło bezpośredniego zagrożenia życia dla załogi. Jak tylko ustalono jego dokładną lokalizację, dokonano naprawy specjalną taśmą kaptonową. W 2020 roku z kolei, w tym samym module doszło do awarii toalety, a później, systemu dostarczania tlenu.
  Póki co, NASA dysponuje funduszami na utrzymanie ISS do 2024 roku i stara się uzyskać od Kongresu USA dodatkowe środki na przedłużenie działalności stacji kosmicznej o kolejne cztery lata, do 2028 roku. Rosja zamierza wycofać się ze współpracy w ramach ISS z innymi krajami w 2025 roku i zbudować swoją, nową stację kosmiczną.  Były amerykański astronauta Bill Shepherd, który odbył w swoim życiu cztery podróże w kosmos, i był dowódcą pierwszej załogi stacji w 200 roku, zeznawał niedawno przed jedną z komisji Izby Reprezentantów na Kapitolu. Nazwał on zaistniałą sytuację „naprawdę poważnym problemem"". Dodał również, że: „(...) prawdopodobnie są inne pęknięcia, których jeszcze nie znaleziono. Z tego co wiem, rosyjscy inżynierowie i inżynierowie NASA, przeanalizowali to wspólnie i nie rozumieją dokładnie dlaczego te pęknięcia pojawiają się teraz"". Odnosząc się do braku bezpośredniego zagrożenia dla ludzi na pokładzie ISS, były astronauta powiedział: „Pęknięcia są dość małe. Wyglądają jak zadrapania na powierzchni płyty aluminiowej; najprawdopodobniej jest ich około pół tuzina"". 

Również w Rosji temat starzejącej się Międzynarodowej Stacji Kosmicznej nie jest tajemnicą. Władimir Sołowjow, dyrektor lotów w Rosyjskiej Agencji Kosmicznej Roskosmos odpowiedzialny za rosyjskie segmenty ISS stwierdził: „Jest już wiele elementów na stacji, które zostały poważnie uszkodzone i są wyłączone z eksploatacji. Wielu z nich nie da się zastąpić. Po 2025 roku przewidujemy lawinową awarię licznych elementów na pokładzie ISS.""

Zanim jednak do tego dojdzie, Shepherd twierdzi, że NASA powinna najpierw rozwiązać zagadkę nowych pęknięć pojawiających się w module Zarya. Jak na razie, nie wiadomo jeszcze czy NASA i Roskosmos planują dalsze badania dotyczące pęknięć w powłoce ISS.
W przeszłości obydwie te agencje kosmiczne nie podnosiły alarmu w sprawach, które które nie zagrażały bezpieczeństwu astronautów ani nie zakłócały pracy samej stacji, działając bez niepotrzebnego pośpiechu. 
 "
"Kiedy urodził się Jezus? Naukowcy twierdzą, że nie 25 grudnia",https://www.national-geographic.pl/artykul/kiedy-urodzil-sie-jezus-naukowcy-twierdza-ze-nie-25-grudnia,Unknown,['Historia'],"Już niedługo 25 grudnia miliony ludzi na całym świecie, jak co roku będą świętowały Boże Narodzenie. Większość naukowców uważa jednak, że prawdziwa data narodzin Chrystusa jest inna. Chodzi nie tylko o dzień, ale też o rok. Ignacio L. Götz, autor książki „Jesus the Jew: Reality, Politics, and Myth-A Personal Encounter”, uważa na przykład, że Kościół rzymskokatolicki wybrał 25 grudnia ze względu na poprzedzające ten dzień przesilenie zimowe oraz Saturnalia – festiwal organizowany ku czci Saturna, boga rolnictwa, w starożytnym Rzymie. Chrześcijańskie święto miało w pewnym sensie przykryć pogańskie uroczystości. Data narodzin Jezusa do dziś wzbudza wiele kontrowersji. Część naukowców, w tym Peter Richardson i Amy Marie Fisher, sugeruje, że Chrystus mógł przyjść na świat między 6 i 4 r. p.n.e. Swoje szacunki opierają na biblijnej historii króla Heroda, który to nakazał zabić wszystkich chłopców poniżej 2 roku życia. Niedługo po tak zwanej rzezi niewiniątek władca zmarł. Data jego śmierci to kwestia sporna, jednak wielu historyków wskazuje na 4 r. p.n.e. Nie brakuje też głosów, jakoby ludobójstwo dzieci było jedynie legendą. Biblista Reza Aslan podkreśla, że dla tego wydarzenia „nie ma ani strzępka dowodów w żadnej kronice żydowskiej, chrześcijańskiej czy rzymskiej”. Inni badacze próbowali ustalić datę narodzin Jezusa, powołując się na Gwiazdę Betlejemską, która miała zwiastować narodziny Zbawiciela. Astronom Colin Humphreys w badaniach przeprowadzonych w latach 90. ubiegłego wieku dowiódł, że biblijna gwiazda była w rzeczywistości kometą zaobserwowaną przez Chińczyków w 5 r. p.n.e. Teoria ta od czasu opublikowania na łamach „Quarterly Journal of the Royal Astronomical Society” została już jednak wielokrotnie podważona przez środowisko naukowe i obecnie mało kto uważa ją za prawdziwą. Na przestrzeni lat nie tylko rok, ale też miesiąc narodzin Jezusa stał się tematem wielu naukowych debat. Według jednej z teorii Gwiazda Betlejemska mogła być w rzeczywistości jasnym światłem wynikającym z nietypowego ułożenia Wenus i Jowisza. Rzadkie zjawisko miało być zaobserwowane w czerwcu 2 r p.n.e. Inna próba wyjaśnienia mówi o koniunkcji między Saturnem a Jowiszem z października 7 r. p.n.e. "
Jak zestarzeją się superbohaterowie? Lekarze przeanalizowali ich niezdrowe nawyki,https://www.national-geographic.pl/artykul/jak-zestarzeja-sie-superbohaterowie-lekarze-przeanalizowali-ich-niezdrowe-nawyki,Unknown,['Nauka'],"Komiksy i filmy o superbohaterach od lat cieszą się ogromną popularnością. Wystarczy spojrzeć na repertuary kin – niemal co miesiąc premierę ma przynajmniej jedna produkcja osadzona w klimacie walki dobra ze złem, gdzie świat może uratować tylko postać o nadprzyrodzonych mocach. Obecnie herosami zachwyca się kolejne już pokolenie fanów. Dlaczego tak bardzo lubimy ich oglądać? To czysta rozrywka. Superbohaterowie żyją w rzeczywistości zupełnie innej od naszej, dlatego widzom łatwiej oderwać się od codziennych problemów. Fascynujące jest również to, że protagoniści są chodzącymi ideałami. Nie tylko posiadają specjalne moce, ale też wyglądają jak greccy bogowie – przystojni i umięśnieni. Na niektórych mężczyzn takie przedstawienie męskich wzorców może działać równie frustrująco, jak na kobiety, które inspirują się modelkami z Instagrama nadużywającymi upiększających filtrów. Czy rzeczywiście mamy czego zazdrościć superbohaterom? Naukowcy wzięli pod lupę nawyki kilku znanych postaci i sprawdzili, jak mogłyby przełożyć się na ich starzenie się i życie ogólnie. W ramach badań australijscy naukowcy przeanalizowali 24 filmy Marvela wydane między 2008 a 2021 r. Założyli, że z wyjątkiem Thora, który żył przez kilka tysiącleci, każdy inny superbohater będzie się starzeć tak jak normalni ludzie. Proces ten jest uzależniony od zestawu osobistych predyspozycji i cech. W pierwszej kolejności badacze wyróżnili i opisali pozytywne nawyki herosów, w tym regularną aktywność fizyczną, która służy nie tylko ciału, ale też zmniejsza ryzyko wystąpienia demencji. Bohaterowie wykazywali pozytywne nastawienie i poczucie celu w życiu, co sprzyja zdrowemu starzeniu się ludzi. Poza Thorem i Iron Manem byli wolni od używek, a to również wydłuża życie. Następnie naukowcy przeanalizowali szkodliwe zachowania superbohaterów i ryzykowne dla zdrowia czynniki zewnętrzne. Jak ustalili, częsta ekspozycja na hałas, zanieczyszczenie powietrza i liczne urazy głowy mogą doprowadzić między innymi do niepełnosprawności i demencji.  Autorzy badań skupili się na cechach osobowości i stylach życia Iron Mana, Hulka, Czarnej Wdowy, Czarnej Pantery oraz Spidermana. Czarna Pantera i Iron Man są bogaci i inteligentni, co według naukowców zmniejsza ryzyko pojawienia się problemów z pamięcią. Król Wakandy jest też wegetarianinem, a to dodatkowo wspiera zdrowe starzenia się organizmu. W przypadku innych superbohaterów przyszłość nie rysuje się już tak optymistycznie. Duża masa ciała Hulka, problemy z sercem i częsty gniew narażają go na kilka przewlekłych chorób, za to traumatyczne doświadczenia z dzieciństwa Czarnej Wdowy mogą zwiększyć ryzyko chorób psychicznych. O ile dzięki swojej elastyczności Spiderman nawet w podeszłym wieku raczej nie będzie podatny na problemy z poruszaniem się, o tyle to, że jako nastolatek nie śpi zalecanych 8-10 godzin (w końcu nocą walczy z przestępczością) może skończyć się dla niego między innymi otyłością, brakiem koncentracji i zaburzeniami psychicznymi.  Badacze mają propozycję dla twórców Marvela. Jak twierdzą, w przyszłych filmach główni bohaterowie powinni skupić się nie tylko na walce z przybyszami z kosmosu, ale również na radzeniu sobie z wyzwaniami współczesnego świata, jak na przykład zapewnieniu opieki zdrowotnej i zapobieganiu chorobom typowym dla rosnącej populacji."
Naukowcy odnaleźli czaszkę dziecka Homo naledi,https://www.national-geographic.pl/artykul/naukowcy-odnalezli-czaszke-dziecka-homo-naled,Jakub Rybski,"['Odkrycia', 'Nauka']","Międzynarodowa grupa badaczy prowadzona przez profesora Lee Bergera z Uniwersytetu Wits, pokazała światu najnowsze odkrycie – czaszkę dziecka naszego praprzodka Homo naledi. Nazwano ją kobiecym imieniem Leti, chociaż nie wiadomo jeszcze, jaka była jego płeć. To skrót od tswańskiego słowa „letimela” i oznacza „zagubioną”. Badanie zostało opublikowane w dwóch artykułach. Pierwszy dotyczy samej czaszki, natomiast drugi kontekstu, w którym kości dziecka znalazły się akurat w tej jaskini. Homo naledi został odnaleziony w bardzo ciasnej, trudno dostępnej przestrzeni. Grota znajduje się 12 metrów od komory Dinaledi, w której w 2015 r. znaleziono pierwsze szczątki naledi. – To pierwszy fragment czaszki dziecka Homo naledi, który odnaleźliśmy, a to oznacza, że możemy dowiedzieć się znacznie więcej o tym, jak dojrzewał ten niezwykły gatunek – mówi Juliet Brophy, jedna z autorek badań. Na razie nie wiadomo, jak zmarła Leti, a jej wiek został oszacowany na podstawie zębów. Według naukowców mogła mieć od 4 do 6 lat. Jej pierwsze kości znaleziono w 2017 roku. Teraz najnowsze odkrycie wskazuje, że ktoś musiał zanieść tę czaszkę do bardzo ciasnej komory. Tak ciasnej, że mało prawdopodobne jest, żeby znalazła się tam przez przypadek. Naukowcy zadają pytanie: jeżeli nie w celach pochówkowych, to dlaczego został stworzony system tak ciasnych korytarzy? – Myślę, że w 2015 r. teza, że osobnik o tak małym mózgu grzebie swoich zmarłych byłaby kontrowersyjna – mówi prof. Lee Berger i dodaje, że „nie ma dowodów, aby było to niemożliwe”. Słowo „naledi” (gwiazda) pochodzi z lokalnego języka sotho i swą nazwę zawdzięcza jaskini, w której znaleziono szczątki naszego praprzodka. Pierwszy ślad po tym prastarym gatunku odkryto w 2013 roku. Prof. Lee Berger znalazł wtedy fragmenty kości w jaskini Wschodzącej Gwiazdy, która znajduje się ok. 50 kilometrów od Johannesburga. Kolejna ekspedycja odbyła się rok później. Znaleziono wówczas ponad 1500 kości, należących do co najmniej 15 osobników. "
Park Narodowy Yellowstone kończy 150 lat. „Wytrąciliśmy ekosystem z równowagi”,https://www.national-geographic.pl/artykul/park-narodowy-yellowstone-konczy-150-lat-wytracilismy-ekosystem-z-rownowagi,Unknown,['Przyroda'],"Park Narodowy Yellowstone to nie tylko jeden z najbardziej znanych na świecie amerykańskich obszarów chronionych, ale też najstarszy. Powstał dokładnie 1 marca 1872 r. na mocy ustawy podpisanej przez ówczesnego prezydenta USA – Ulyssesa S. Granta. W 2022 r. pierwszy park narodowy utworzony na terenie Stanów Zjednoczonych świętuje swoje 150-leceie. Z tej okazji zarząd obiektu chce przypomnieć, że choć Yellowstone jest kojarzone głównie za sprawą oszałamiającej przyrody, to kluczową rolę w tym miejscu odgrywają rdzenne plemiona Ameryki Północnej. Sam Sholly – nadzorca parku – zapowiedział, że chce podjąć z nimi pełniejszą współpracę w zakresie ochrony ekosystemów i nie tylko. Przyroda Yellowstone zachwyca, jednak na przestrzeni lat mocno ucierpiała. / fot. Getty Images W komunikacie prasowym Sholly zwrócił uwagę na to, że ochrona Yellowstone nie zawsze przebiegała z poszanowaniem przyrody. W latach 70. XIX wieku pracownicy parku mieli oczyścić teren z drapieżników, w tym wilków i niedźwiedzi. Wszystko po to, żeby park narodowy był bardziej przyjazny dla odwiedzających. – Całkowicie wytrąciliśmy ekosystem z równowagi – podkreśla Sholly. Jak dodaje, zależy mu na tym, żeby opowiadać historię regionu w pełny, właściwy sposób. Na przestrzeni lat urzędnicy wymazali fakty związane z rdzennymi Amerykanami, którzy przez prawie 11 tys. lat polowali i zbierali pożywienie na terenach dzisiejszego parku narodowego. Doug MacDonald – autor książki „Before Yellowstone: Native American Archeology in the National Park” – przypominał w wywiadzie dla Smithsonian Magazine w 2021 r., że rdzenne plemiona były regularnie przepędzane z Yellowstone. Opinii publicznej tłumaczono natomiast, że nigdy tam nie mieszkały, bo bano się gejzerów. Aby naprawić błędy z przeszłości i jak najlepiej zrozumieć relacje między ludźmi a zwierzętami jeszcze sprzed utworzenia parku narodowego, pracownicy obiektu prowadzą rozmowy z rdzennymi Amerykanami. Pytają ich o to, jak dbać o przyrodę, co robią dobrze, a co źle. Pierwszym owocem współpracy ma być utworzenie Centrum Dziedzictwa Plemiennego w pobliżu słynnego gejzeru Old Faithfull. Dodatkowo w sierpniu 2022 r. przy Łuku Roosevelta zostanie otwarta edukacyjna wioska. Po tym, jak urzędnicy przywrócą ekosystemy i przypomną historię regionu, to turyści będą musieli kontynuować ich dzieło. Mimo pandemii liczba odwiedzających Park Narodowy Yellowstone cały czas rośnie. W 2021 r. od stycznia do października obiekt odwiedziło 5 milionów osób. Yellowstone to jedyne miejsce w kontynentalnej części USA, gdzie żyje populacja dzikich bizonów. / fot. Getty Images Goście na łonie natury powinni zachowywać się jak goście, czyli nie zbaczać z wytyczonych szlaków i uszanować obowiązujące regulaminy. Władze parku wierzą, że Centrum Dziedzictwa Plemiennego uczuli wszystkich odwiedzających na wyjątkowość tego miejsca."
"Pasy Van Allena. Jak je odkryto, czym są i jak wpływają na elektronikę na pokładzie statków kosmicznych?",https://www.national-geographic.pl/artykul/pasy-van-allena-jak-je-odkryto-czym-sa-i-jak-wplywaja-na-elektronike-na-pokladzie-statkow-kosmicznych,Unknown,['Kosmos'],"Pasy Van Allena to obszar intensywnego promieniowania jonizującego położony nad Ziemią. Zanim przejdziemy do opisu historii ich odkrycia, przypomnijmy sobie podstawowe informacje na temat radiacji. W fizyce promieniowaniem, czyli radiacją nazywamy strumień cząstek lub fal wysyłanych (emitowanych) przez ciało. Z tej definicji wynika podstawowy podział promieniowania na: W przypadku pasów Van Allena kluczową rolę odgrywa promieniowanie korpuskularne. Ten typ radiacji można zaobserwować m.in. w przestrzeni kosmicznej. Pasy Van Allena zostały odkryte w 1958 roku przez amerykańskiego astronoma Jamesa Alfreda Van Allena. Już od czasów studenckich interesował się on promieniowaniem kosmicznym. Potem pracował na Uniwersytecie Iowa. Specjalizował się w badaniach magnetosfery Ziemi. Van Allen był jednym z twórców pierwszego amerykańskiego sztucznego satelity zwanego Explorer 1. Na pokładzie satelity znalazły się urządzenia do badania promieniowania kosmicznego, zaprojektowane przez Van Allena i jego studentów. Dane zebrane podczas misji Explorer 1 i kolejnych wykazały, że promieniowanie jest intensywniejsze w niektórych rejonach nad Ziemią. Rejony te nazwano na cześć odkrywcy pasami Van Allena. Jego imieniem nazwano też misję Van Allen Probes. W jej skład wchodziły dwie sondy kosmiczne, badające pasy Van Allena. Wystrzelono je w 2012 r., działały przez 7 lat. Van Allen kierował badaniami naukowymi podczas 24 misji kosmicznych. Odszedł na emeryturę w 1985 roku, zmarł w 2006 roku. Do Ziemi nieustannie dociera tzw. wiatr słoneczny. To strumień naładowanych cząstek emitowanych w przestrzeń kosmiczną przez Słońce. Drugie źródło takich cząstek to promieniowanie kosmiczne, docierające do nas spoza Układu Słonecznego. Większość cząstek pochodzących z wiatru słonecznego i promieniowania kosmicznego jest odpychana od Ziemi przez jej pole magnetyczne. Jednak część z nich zostaje uwięziona w tym polu. Dotyczy to głównie elektronów i protonów o wielkich energiach. Krążą one wokół Ziemi po trajektoriach zbliżonych do helis. Cząstki te zgromadzone są w obszarach nazywanych pasami Van Allena. Inaczej nazywamy je też pasami promieniowania lub pasami radiacyjnymi. Dzielimy je na dwie części: Oprócz dwóch stałych pasów Van Allena nad Ziemią mogą pojawiać się dodatkowe pasy radiacyjne: Takie pasy Van Allena stwarzają dodatkowe zagrożenie dla układów elektronicznych. W efekcie może dojść np. do awarii satelitów. Pasy Van Allena ułożone są symetrycznie względem ziemskiej osi magnetycznej. To linia łącząca ze sobą bieguny magnetyczne naszej planety. Jednak bieguny te nie pokrywają się z biegunami geograficznymi. W efekcie także oś magnetyczna nie pokrywa się dokładnie z osią obrotu Ziemi. Co to oznacza? Otóż odległość pasów Van Allena od powierzchni Ziemi nie jest taka sama. Najmniejsza jest nad obszarem południowego Atlantyku. Miejsce to znane jest jako anomalia południowoatlantycka (SAA). W tym regionie strumień cząstek wysokoenergetycznych jest bardziej intensywny."
"Skarb templariuszy nigdy nie został odnaleziony. Niektórzy wierzą, że zakonnicy ukryli go w Polsce",https://www.national-geographic.pl/artykul/skarb-templariuszy-nigdy-nie-zostal-odnaleziony-niektorzy-wierza-ze-zakonnicy-ukryli-go-w-polsce,Unknown,['Historia'],"Templariusze, czyli Zakon Ubogich Rycerzy Chrystusa i Świątyni Salomona, działali krótko, bo tylko od XII do XIV w. Pamięć o nich jest jednak żywa do dziś. Na przestrzeni wieków zakonnicy stali się bohaterami wielu legend, a powracającym motywem jest zaginiony skarb templariuszy. Członkowie Zakonu Templariuszy żyli w ubóstwie, zgodnie z ich mottem: ""Nie nam, Panie, nie nam, lecz Twemu imieniu daj chwałę"". Żeby wstąpić do zgromadzenia, nowicjusze musieli zrzec się całego majątku. Dobra materialne przekazywano na rzecz zakonu. To właśnie one miały składać się na skarb Templariuszy. Poza surową regułą zakonnicy byli również znani z tego, że zapewniali ochronę wiernym pielgrzymującym do Ziemi Świętej. Dbali też o bezpieczeństwo chrześcijańskich placówek w Jerozolimie. fot. Getty Images Powszechnie było wiadomo, że templariusze posiadali ogromny majątek. W czasach świetności zakonnicy byli w posiadaniu dóbr ziemskich, budowali okazałe zamki i twierdze oraz dysponowali flotą morską. Aktywnie zajmowali się też handlem i innymi transakcjami finansowymi, takimi jak pożyczki. Skarb templariuszy miał być cenniejszy niż majątek niejednego władcy. Sam król Francji Filip Piękny był dłużnikiem zakonu i to właśnie on, najprawdopodobniej z zazdrości, postanowił rozwiązać zgromadzenie. Zakonnicy zostali uwięzieni i osądzeni. Wielu templariuszy poniosło śmierć przez spalenie na stosie. Po rozwiązaniu zakonu naukowcy i nie tylko zaczęli szukać dóbr materialnych ukrytych przez zakonników. Kilkadziesiąt lat temu trop padł na zamek Gisors w Normandii. Jeden ze strażników ogłosił wówczas, że znalazł podziemną komnatą wypełnioną kuframi. Nie chciał jednak zdradzać szczegółów swojego znaleziska. Strzępki informacji o rzekomym skarbie wystarczyły, aby zwabić ciekawskich. Skarb templariuszy nie został jednak odnaleziony. Templariusze mieli spodziewać się krwawego końca ich zakonu. Według niektórych przekazów jeszcze przed akcją króla Filipa Pięknego zakonnicy zdążyli przetransportować swoje skarby daleko od Francji. Miała im do tego posłużyć flota morska. Gdzie dopłynęły statki z dobrami? Tego nie wiadomo. Nie ma też pewności, co znajdowało się na pokładach. Skarb templariuszy to mogły być zarówno złote monety, jak i księgi z cenną wiedzą. Jedna z teorii mówi o tym, że templariusze mieli przekazać księgi do przepisania irlandzkim kopistom, a następnie popłynąć do Szkocji. Niektórzy wierzą, że zakonnicy brali nawet udział w bitwie pod Bunnockburn w czerwcu 1314 roku. W legendach o skarbie templariuszy nie brakuje również polskiego akcentu. Niedługo po upadku Zakonu Templariuszy, znacząco umocniła się pozycja Krzyżaków. To miała być zasługa wsparcia finansowego od Ubogich Rycerzy."
Rekordowo bliski przelot. Sonda Solar Orbiter zbliża się do Słońca i robi rewelacyjne zdjęcia,https://www.national-geographic.pl/artykul/rekordowo-bliski-przelot-sonda-solar-orbiter-zbliza-sie-do-slonca-co-bedzie-badac-220324093440,Unknown,['Kosmos'],"W sobotę 27 listopada 2021 roku Solar Orbiter wykonał poprawnie niebezpiecznie bliski przelot przy Ziemi, co umożliwiło zmianę nachylenia orbity, po której porusza się sonda. Potem rozpoczęła się długo wyczekiwana część naukowa misji. Po minięciu Ziemi należący do Europejskiej Agencji Kosmicznej (ESA) supernowoczesny statek kosmiczny obrał kurs na Słońce. W tę sobotę, 26 marca, Solar Orbiter znalazł się w odległości 0,32 jednostki astronomicznej od Słońca (to ok. 48 milioów kilometrów). Oznacza to, że przez chwilę był bliżej gwiazdy niż najbliższy jej Merkury. Solar Orbiter stał się też drugim – obok sondy Parker Solar Probe – stworzonym przez człowieka urządzeniem, które znajdzie się tak blisko gwiazdy. A chociaż nie zbliży się do niej tak bardzo, jak sonda NASA, która w 2025 roku znajdzie się w odległości nieco ponad sześciu milionów kilometrów od Słońca, to jest jedynym tak bliskim obiektem wyposażonym w nakierowane na gwiazdę teleskopy. Efekty ich pracy są niezwykłe. To bardzo szczegółowe zdjęcia powierzchni Słońca i procesów na niej zachodzących. Zdjęcie można oglądać na stronie ESA i na filmie poniżej. – Solar Orbiter porusza się po dość wydłużonej, eliptycznej orbicie. Podczas zbliżenia do Słońca sonda będzie przemieszczała się po orbicie z zawrotną prędkością 55 km/s, czyli 198 tys. km/godz. W znacznym przybliżeniu do Słońca, czyli w tzw. peryhelium, sonda będzie przebywała przez około tydzień i będzie to czas intensywnego zbierania danych – wyjaśnia dr Tomasz Mrozek z Zakładu Fizyki Słońca CBK PAN we Wrocławiu. Polski instytut współpracował przy realizacji jednego z dziesięciu instrumentów Solar Orbiter, czyli przy spektroskopie rentgenowskim STIX. Poza kwestiami inżynieryjnymi CBK PAN zajmuje się również analizą danych zbieranych przez STIX. Co ważne – jest to jedyny instrument Solar Orbitera, który działa nieprzerwanie od stycznia 2021 roku. – Pierwszy raz w historii mamy dostęp do nieprzerwanego ciągu obserwacji, obejmującego już ponad 400 dni. Analizujemy tzw. krzywą blasku. Szukamy w niej wszelkich regularności, powtarzających się zjawisk. Nasz instrument zarejestrował też błyski gamma, najjaśniejsze źródła promieniowania elektromagnetycznego we Wszechświecie – mówi dr Mrozek. Dr Mrozek dodaje, że do podejścia Solar Orbiter w pobliże Słońca doszło w bardzo dobrym momencie. Aktywność naszej gwiazdy jest teraz dość duża i można będzie zbadać z bliska rozbłyski określane jako te średniej klasy. Jednak z odległości jednej trzeciej jednostki astronomicznej naukowcy będą mogli obserwować je z trzykrotnie większą dokładnością niż z Ziemi lub z orbity Ziemi. – Jesteśmy szczególnie zainteresowani tzw. mikrorozbłyskami, które mogą zostać zarejestrowane przez STIX. Mamy nadzieję, że uda się nam dokładniej przyjrzeć szczegółom widma promieniowania rentgenowskiego i dokładniej przeanalizować bilans energetyczny takich słabych zjawisk. A przede wszystkim dostrzec w analizowanym widmie cechy wskazujące na obecność nietermicznych elektronów, które w tzw. standardowym modelu rozbłysku są głównym czynnikiem transportującym energię uwolnioną podczas przełączania pól magnetycznych w koronie Słońca – mówi dr Mrozek."
W starożytnej egipskiej nekropolii odnaleziono 250 mumii i posągi bogów. Czy uda się odnaleźć grobowiec Imhotepa?,https://www.national-geographic.pl/artykul/w-starozytnej-egipskiej-nekropolii-odnaleziono-250-mumii-i-posagi-wielu-bostw-220531123603,Unknown,['Odkrycia'],"Sakkara to miasto, które wciąż jest pełne tajemnic. W tym miejscu pochowano najstarszych królów i największych dostojników kraju. Uważa się, że to właśnie w tym pradawnym cmentarzysku spoczywa Narmer, pierwszy znany król Egiptu. Na początku maja polscy archeolodzy odnaleźli grobowiec urzędnika, który był odpowiedzialny za tajne dokumenty faraona. Tym razem to egipscy badacze dokonali równie sensacyjnego odkrycia. 30 maja zespół naukowców z Egiptu poinformował, że w trakcie ostatnich wykopalisk odnaleźli 250 pięknie zdobionych, drewnianych sarkofagów. Archeolodzy stwierdzili, że pochodzą z ok. V w. p.n.e. Wewnątrz znajdowały się bardzo dobrze zachowane mumie. Co więcej, w jednej ze starożytnych trumien znaleziono kompletny i zapieczętowany papirus. Mostafa Waziri, sekretarz generalny Najwyższej Rady Starożytności Egiptu powiedział mediom, że dokument został przesłany do naukowej analizy. Według Waziriego jest to prawdopodobnie papirus, który odnosi się do Księgi Bram lub Księgi Umarłych. To święte staroegipskie teksty, które opisują przejście duszy zmarłego do następnego świata. W jednym z sarkofagów znajdował się dobrze zachowany papirus, fot. Ziad Ahmed/Getty Images W trakcie wykopalisk odnaleziono również 150 posągów wykonanych z brązu. Archeolodzy potwierdzili, że przedstawiają one egipskie bóstwa. Jedna z nich przedstawia Imhotepa. To pierwszy architekt i lekarz, który znany jest z imienia z pisanych źródeł historycznych. Imhotep uważany jest za legendarnego budowniczego starożytnego Egiptu. Był wezyrem faraona Dżesera, który panował tych 2690-2670 p.n.e. To właśnie Imhotep zbudował słynną piramidę schodkową w Sakkarze na cześć swojego króla. Dwa tysiące lat po jego śmierci Egipcjanie zaczęli traktować go jak boga. Mostafa Waziri przekazał, że głównym celem tych wykopalisk jest odnalezienie grobowca Imhotepa. Figurki, które przedstawiają egipskich bogów, fot. Mohamed Abdel Hamid/Getty Images Pozostałe figury przedstawiały m.in. Anubisa, Bastet, Hathor, Nefertum, Izydę i Ozyrysa. Najstarsze pochodzą sprzed ok. 2500 lat. Artefakty wraz z sarkofagami zostaną teraz przetransportowane do Wielkiego Muzeum Egipskiego w Gizie, które ma zostać otwarte jeszcze w tym roku. Władze chcą, aby kraj ponownie stał się ważnym ośrodkiem turystycznym. W listopadzie tego roku ma odbyć się wielka parada w Luksorze. Głównym jej celem jest celebracja odkrycia grobu faraona Tutenchamona przed stu laty. W 2022 roku przypada również 200. rocznica powstania egiptologii, więc jest co świętować. Rząd Egiptu ma nadzieję, że ostatnie odkrycia pomogą przywrócić do życia branżę turystyczną, która wielokrotnie zmagała się z kryzysami w ciągu ostatnich lat. W 2011 roku turystyka Egiptu przeżyła pierwszy poważny kryzys w wyniku „arabskiej wiosny”. Z kolei prawie dekadę później nadeszła pandemia koronawirusa, która na dwa lata mocno ograniczyła podróże zagraniczne."
Ile kosztuje lot w kosmos? Sprawdź!,https://www.national-geographic.pl/artykul/ile-kosztuje-lot-w-kosmos-sprawdz,Artur Białek,['Kosmos'],"Do niedawna, bezkresną przestrzeń kosmiczną mogli zobaczyć tylko odpowiednio przeszkoleni wybrańcy, zatrudnieni w kosmicznych agencjach. Teraz zaczyna się to zmieniać. Już niebawem niemal każdy, kto dysponuje odpowiednio zasobnym portfelem, będzie mógł wyruszyć na podbój kosmosu. Prywatne programy kosmiczne rozwijają obecnie trzy duże firmy, a na rynku jest jeszcze jeden gracz, który ma konkurować ze spółkami zarządzanymi przez najbogatszych tego świata. Na Ziemi są miejsca, które zapierają dech w piersiach. Bądźmy szczerzy, większość szarych zjadaczy chleba nigdy nie zdoła dotrzeć do najbardziej malowniczych i tajemniczych zakątków naszej planety. Są jednak tacy, którzy widzieli już niemal wszystko i nic ziemskiego nie jest w stanie ich zaskoczyć. To właśnie z myślą o takich osobach - majętnych odkrywcach, którzy z łatwością mogą wyłożyć na stół niebotycznie wysoką kwotę, tylko po to, po poczuć adrenalinowy kop - rozwijane są prywatne programy kosmiczne. Bo co innego można zaoferować zdobywcom bieguna czy 8-tysięczników, jeśli nie lot do ostatniej granicy, za którą jest już tylko bezkres?  O locie w kosmos marzy wiele osób. Wizja podziwiania Ziemi z perspektywy orbity jest tak samo pociągająca, co niedostępna. Do tej pory, w załogowym locie w kosmos (w 1978 roku) uczestniczył tylko jeden Polak - generał Mirosław Hermaszewski. Dlaczego tej sztuki nie zdołał powtórzyć żaden z naszych rodaków? Powodów jest wiele, ale na szczycie tej listy znajdują się dwa czynniki: polityka i pieniądze. Gdy loty załogowe raczkowały, w państwach bloku wschodniego to właśnie czynniki polityczne determinowały dobór właściwych osób. Poza tym, Polska nie płaci składek na załogowe loty kosmiczne. Inna sprawa - nawet gdyby rząd zdecydował się na zwiększenie polskiego wkładu w rozwój badań kosmicznych, zaszczytu osiągnięcia orbity okołoziemskiej doświadczyliby tylko nieliczni. Astronautą może zostać wyłącznie osoba, która może pochwalić się idealnym zdrowiem i wybitną sprawnością fizyczną. Przy tym wszystkim, trzeba jeszcze wykazać się umiejętnością błyskawicznego podejmowania decyzji i wysoką odpornością na stres.  To wszystko przestaje być jednak aktualne, gdy temat rozmowy schodzi z misji organizowanych przez agencje rządowe na loty komercyjne. Prywatne przedsiębiorstwa zapewniają, że przestrzeń kosmiczna jest na wyciągnięcie ręki niemal każdej osoby, którą na to stać. Żadna firma, która obecnie oferuje komercyjne loty w kosmos, nie wymaga od pasażerów ponadprzeciętnego zdrowia i żelaznej kondycji. Można wręcz stwierdzić, że wymogi są minimalne. Każda osoba, która na własne oczy chce zobaczyć Ziemię z perspektywy orbity, powinna legitymować się wzrostem w przedziale 152-193 cm, ważyć nie więcej niż 100 kg i być w stanie pokonać schody prowadzące na siódme piętro (właśnie taka jest wysokość wieży startowej) w mniej niż 90 sekund. Dla niektórych, takie ograniczenia mogą okazać się niemożliwe do pokonania. Nie zmienia to jednak faktu, że w porównaniu z wymogami, jakie stawiane są przed astronautami uczestniczącymi w misjach kosmicznych, warunki konieczne do spełnienia przed dołączeniem do załogi lotu komercyjnego są wręcz śmieszne.  Zależnie od firmy, która organizuje lot, szkolenie wstępne może trwać pięć dni lub... jeden dzień. Tak, można śmiało powiedzieć, że komercyjne loty kosmiczne są niemal ogólnodostępne. Niemal, bo poza nielicznymi ograniczeniami, istnieje jeszcze jedna istotna bariera - cena, jaką trzeba zapłacić za taką przyjemność.  Obecnie, loty suborbitalne (statek dociera do przestrzeni kosmicznej, ale jego trajektoria przecina ziemską atmosferę i nie wychodzi poza orbitę) oferują cztery firmy:  Każdy ""przewoźnik"" ma realizować lot w nieco odmienny sposób. Virgin Galactic korzysta z dużego samolotu transportowego startu poziomego. Gdy maszyna osiągnie odpowiednią wysokość, następuje odłączenie mniejszego statku powietrznego o napędzie rakietowym. To właśnie ten ma osiągnąć przestrzeń kosmiczną. Powrót na Ziemię następuje lotem szybowym. Firma Blue Origin opracowała natomiast kapsułę załogową, która jest wynoszona w przestrzeń przez rakietę pionowego startu New Shepard. Gdy kapsuła odłącza się od rakiety, osiąga i przekracza linię Kármána - umowną granicę kosmosu, która przebiega na wysokości 100 km n.p.m. Statek wraca na Ziemię opadając na trzech spadochronach. W obu przypadkach, na pokład może wejść do sześciu pasażerów. Lot w przestrzeni kosmicznej trwa zaledwie kilka minut. W tym czasie, pasażerowie mogą odpiąć pasy i doświadczyć stanu nieważkości.  Inny pomysł na kosmiczną przygodę ma Elon Musk. SpaceX ma oferować loty na Międzynarodową Stację Kosmiczną. Statki ekscentrycznego miliardera mają też osiągać orbitę Księżyca. Mówimy tu zatem o znacznie dłuższych podróżach. Jeszcze inna koncepcja przyświeca twórcom firmy Space Perspective. Amerykański startup opracował statek kosmiczny Neptun, który ma osiągać wysokość 30 km. Kapsuła będzie wynoszona w przestrzeń przez olbrzymi balon (o średnicy dochodzącej do 100 m), wypełniony wodorem. 18 czerwca 2021 roku odbył się próbny lot bezzałogowy, zakończony 100-procentowym sukcesem. Kapsuła Neptun wzbiła się na zamierzoną wysokość i zatrzymała się na 2 godziny. Po tym czasie, rozpoczęła się procedura powrotu. Statek bezpiecznie wylądował na wyznaczonym punkcie na oceanie. Cały lot inauguracyjny trwał 6 godzin i 39 minut i właśnie tyle czasu mają trwać komercyjne wycieczki, organizowane przez Space Perspective. Cztery firmy, cztery odmienne koncepcje komercyjnych lotów w kosmos. Różnice, o których mowa, mają przełożenie na ceny, ale pragniemy nieco ostudzić zapał czytelników - w tym przypadku, nie ma mowy o żadnych okazjach.  Zatem, ile trzeba zapłacić za spełnienie marzeń o podróży w przestrzeń kosmiczną? Program Virgin Galactic ruszy jeszcze w 2022 roku. Pierwsze bilety zostały sprzedane za kwotę od 200 tys. do 250 tys. dolarów. Kolejne mają kosztować 350 tys. dolarów.  Nie jest do końca jasne, kiedy program Blue Origin wystartuje pełną parą. W czerwcu 2021 roku zakończyła się licytacja pierwszego biletu. Anonimowy biznesmen zapłacił za miejsce na statku New Shepard... 28 milionów dolarów! Normalna cena za lot w kosmos z firmą Jeffa Bezosa podobno ma oscylować w granicach kwoty 500 tys. dolarów. Dużo? Bez wątpienia, ale Elon Musk każe sięgać jeszcze głębiej do kieszeni. Pierwszy komercyjny lot SpaceX ma osiągnąć Międzynarodową Stację Kosmiczną. W tym przypadku cena ma być dosłownie astronomiczna. Co to oznacza? Za miejsce na statku podobno trzeba zapłacić 55 milionów dolarów!"
Czy Jezus istniał naprawdę? 4 pytania do prof. Zbigniewa Mikołejki,https://www.national-geographic.pl/artykul/czy-jezus-w-ogole-istnial-historycy-sie-o-to-spieraja-1,Archiwum National-Geographic.pl,"['Historia', 'Ludzie']","Dziś większość historyków na pytanie, czy Jezus istniał naprawdę, odpowiada twierdząco. Przemawiają za tym źródła zarówno chrześcijańskie, jak i żydowskie czy rzymskie. O Chrystusie pisał m.in. Tacyt i Józef Flawiusz. Wciąż jednak pozostaje wiele wątpliwości dotyczących życia Jezusa Chrystusa. O dzieciństwo centralnej postaci chrześcijaństwa pytamy prof. Zbigniewa Mikołejkę, filozofa i historyka religii.  Adam Węgłowski: Już w szkołach uczymy się, że prawdziwa data narodzin Jezusa nie jest znana. Nawet Kościół podkreśla, że opowieści z Ewangelii nie można traktować jako źródła ściśle historycznego. A jednak żyje w nas przywiązanie do całej bożonarodzeniowej faktografii i ikonografii: trzech króli, żłóbka, pasterzy... prof. Zbigniew Mikołejko: To jest w istocie kultura religijna, a nie wiara. Trzeba sobie od razu powiedzieć coś radykalnego: nic nie wiemy o dzieciństwie Jezusa. Obie „ewangelie dzieciństwa” z Nowego Testamentu, czyli św. Mateusza oraz św. Łukasza, różnią się od siebie i to w podstawowych wątkach. Powstały bowiem nie tylko po to, by poprzez fascynującą opowieść zaspokoić ciekawość wiernych, ale i z przyczyn ideowych. Budują pewne tezy religijne i nawiązują do wzorców mesjańskich. Pierwszy z nich – królewski, triumfujący, wojujący – pasuje do Ewangelii Mateusza. Drugi – cichy, pokorny „sługa Boży” – bardziej przystaje do Łukasza. Bliższa jest mi wersja narodzin właśnie z tej drugiej Ewangelii. Jest taka prosta, pasterska, adresowana także do kobiet. Natomiast w Ewangelii Mateusza mamy do czynienia z jakąś katastrofą kosmiczną, towarzyszącą narodzinom Jezusa. To jest z premedytacją pokazana sceneria narodzin króla, ze wszystkimi typowymi aktami walki o władzę, np. przypisaną Herodowi rzezią niewiniątek, nigdy niepotwierdzoną przez historyków. A.W.: A co z samym miejscem narodzin Chrystusa? Z.M.: Nie możemy być pewni, czy urodził się w Betlejem, czy w Nazarecie, ponieważ w tym czasie te historyczne miejsca były opustoszałe. Betlejem pasowało jednak do przepowiedni ze Starego Testamentu. A.W.: W apokryficznej Ewangelii Dzieciństwa Tomasza można wyczytać niestworzone rzeczy o cudach, ale i okrucieństwach, dokonanych przez małego Jezusa. Po co powstał ten tekst, niemający chyba ani wartości historycznej, ani pedagogicznej? Z.M.: Wbrew pozorom wyjaśnienie jest proste. Otóż ten Jezus – który lepi ptaszki z gliny i je ożywia, który zabija i ożywia niegrzecznych kolegów, który uśmierca swego nauczyciela, który zatem wydaje się nam dziwaczny i przerażający – wyraża coś, czego my już nie czujemy. Nasza kultura, nasza duchowość jest bowiem mocno „wymyta” z pierwiastka świętej grozy, czyli „tremendum”. Dzisiaj w świadomości przeciętnego chrześcijanina Jezus jest kimś słodkim i dobrym. I zapomina się, że przychodzi on w aurze świętej grozy, że przegania przekupniów ze świątyni, że zapowiada apokalipsę, która spadnie na Jeruzalem. Jego samego też dopada ta groza: w Ogrójcu, a potem podczas męki i śmierci na krzyżu. To są momenty tremendalne. My teraz tego nie czujemy. W naszej kulturze unikamy śmierci. Nie chcemy widzieć męki, przerażenia, lęku albo się nimi bawimy, siedząc na miękkich fotelach w kinie. A zatem Ewangelia Dzieciństwa Tomasza ma ukazać pełnię sacrum, tkwiącego w Jezusie, pokazując, że jest ono i groźne, nie tylko zachwycające.  To ma być dowód na świętość Jezusa i polemika z tymi, którzy mu jej odmawiają: żydami, poganami, a nawet pewną częścią chrześcijan. A.W.: Co zatem z „czarnym wizerunkiem” Jezusa Chrystusa w jednej z podstawowych ksiąg religijnych żydów – Talmudzie Babilońskim? Jest tam przedstawiony jako czarnoksiężnik i zwodziciel, a poza tym bękart."
Makabryczne odkrycie w amerykańskim jeziorze Mead: w zbiorniku odnaleziono ludzkie zwłoki w beczce,https://www.national-geographic.pl/artykul/makabryczne-odkrycie-w-amerykanskim-jeziorze-mead-w-zbiorniku-odnaleziono-ludzkie-zwloki-220513122715,Unknown,"['Odkrycia', 'Ludzie']","Mead jest sztucznym jeziorem, które znajduje się na pograniczu dwóch stanów: Nevady i Arizony. Jest jednym z największych zbiorników wodnych w Stanach Zjednoczonych. Zajmuje powierzchnię 640 km² i powstał w latach 1931–1936. Zaledwie kilkadziesiąt kilometrów na zachód znajduje się Las Vegas, ""miasto grzechu"", które słynie z imprez i hazardu. Ze względu na coraz bardziej dotkliwą suszę, od dwóch dekad poziom wody w jeziorze Mead drastycznie spada. Na początku maja obniżył się tak bardzo, że ze zbiornika wyłoniła się metalowa beczka, w której znajdowały się ludzkie zwłoki. Na miejsce od razu przybyły odpowiednie służby. Okazało się, że ciało leżało na dnie od ok. 30 lat. Odnalazł je turysta, który spędzał niedzielne popołudnie nad jeziorem. Świadek zeznał, że dostrzegł w środku szczątki człowieka, ponieważ beczka była już mocno skorodowana. Śledczy, którzy zajęli się tą sprawą, poinformowali, że osoba ta była najprawdopodobniej ofiarą morderstwa. Sekcja zwłok wykazała, że człowiek zmarł w wyniku rany postrzałowej. Policja z Las Vegas przekazała w komunikacie, że śledztwo jest w tej chwili w toku. Funkcjonariusze uważają, że ofiara została zamordowana w połowie lat siedemdziesiątych. Wskazuje na to m.in. odzież i obuwie, które ten człowiek miał na sobie. Ray Spencer, detektyw, który zajmuje się tą sprawą, powiedział, że spodziewa się, że jeżeli poziom wody wciąż będzie się obniżał, możemy znaleźć więcej ciał. Nie pomylił się. Niecały tydzień później, kiedy poziom wody nieustannie się obniżał, odnaleziono kolejne zwłoki. Lekarze sądowi próbują ustalić przyczyny śmierci tego nieszczęśnika. Według wstępnej analizy nie ma dowodów na to, że to kolejna osoba, która zmarła w wyniku „gangsterskich porachunków”. Ludzkie kości odnalazły dwie siostry, które pływały łódką po jeziorze. W pewnym momencie zeszły na osłoniętą przez suszę ławicę. Znalazły tam fragmenty czaszki. – Nie wiemy, co jeszcze znajdziemy w tym zbiorniku – mówi Oscar Goodman, były burmistrz Las Vegas. – Wygląda na to, że Mead może być „wygodnym” miejscem na pozbywanie się ciał – dodaje Goodman. Woda z jeziora Mead zaopatruje ponad 40 milionów ludzi w siedmiu stanach, m.in. Kalifornię i Nevadę oraz północny Meksyk. Zmiany klimatyczne sprawiają, że poziom wody wciąż spada. Według NASA Earth Observatory region ten zmaga się z najgorszą suszą od ponad 1000 lat. Naukowcy szacują, że intensywność suszy w 40% spowodowana jest przez globalne ocieplenie. Jezioro Mead zmaga się z rekordową suszą. Poziom wody jest najniższy od 30 lat, fot. Getty Images"
Raport UFO w Kongresie USA. Pentagon pokazał tajne zdjęcia i nagrania. Co przedstawiają?,https://www.national-geographic.pl/artykul/raport-ufo-w-kongresie-usa-pentagon-pokazal-tajne-zdjecia-i-nagrania-co-przedstawiaja-220518125745,Unknown,"['Nauka', 'Ludzie']","Temat UFO od wielu lat budzi wielkie emocje, szczególnie wśród fanów teorii spiskowych. Nic dziwnego, ponieważ od lat 60. ubiegłego wieku temat ten jest konsekwentnie utajniany przez amerykańskie służby bezpieczeństwa. W ubiegłym roku opublikowano raport, w którym wskazano, że od 2004 roku zarejestrowano w sumie 144 Niezidentyfikowane Obiekty Latające. Dokument był jednak lakoniczny i brakowało w nim konkretów. Pod koniec 2021 roku zapowiedziano również, że w Pentagonie powstanie specjalne biuro ds. UFO. Grupa badawcza ma za zadanie sprawdzać wszelkie podejrzane latające obiekty, które naruszają przestrzeń powietrzną Stanów Zjednoczonych. Idea nowego departamentu spotkała się jednak z krytyką części społeczeństwa. Niektórzy stwierdzili, że to kolejna próba ukrywania prawdy o Niezidentyfikowanych Obiektach Latających. Teraz zdaje się, że Pentagon przerwał milczenie. 17 maja 2022 roku miało miejsce pierwsze od 50 lat publiczne przesłuchanie w Kongresie Stanów Zjednoczonych dotyczące UFO. Odbyło się w podkomisji ds. wywiadu Izby Reprezentantów. – To wysłuchanie i praca naszej podkomisji ma jeden cel. Wszelkie Niezidentyfikowane Obiekty Latające stanowią zagrożenie dla bezpieczeństwa USA i tak musimy je traktować. Przypadki ich pojawienia się powinny zostać wyjaśnione – tak otworzył przesłuchanie André Carson, szef komisji i kongresmen z Indiany. Głównym tematem obrad był wspomniany wyżej ubiegłoroczny raport. W trakcie tego posiedzenia przedstawiciele Pentagonu zaprezentowali nieznane dotąd zdjęcia i nagrania, na których widać UFO. Na jednym wideo widać obiekt w kształcie kuli, który przelatuje obok amerykańskiego odrzutowca z prędkością naddźwiękową. Został on zarejestrowany z okna kokpitu myśliwca FA-18 w 2021 roku. Pilot, który był wtedy na pokładzie samolotu przyznał, że widział to na własne oczy. Scott Bray, zastępca dyrektora Wywiadu Marynarki Wojennej pytany o to, czym był ten obiekt, stwierdził: – Nie znaleźliśmy logicznego wyjaśnienia, co to mogło być. Dodał również, że od czasu publikacji zeszłorocznego raportu odnotowano znacznie większą liczbę zarejestrowanych przypadków UFO. Dziś wynosi ona już 400 Niezidentyfikowanych Obiektów Latających. Pentagon twierdzi jednak, że część z nich dotyczy spraw sprzed lat, które nie były wcześniej zgłaszane. Bray uważa, że taki wzrost wynika również m.in. z coraz większej liczby dronów i innych bezzałogowych pojazdów powietrznych. Oznacza to, że w ciągu roku ta liczba zwiększyła się prawie trzykrotnie. Bray twierdzi, że wiele z tych incydentów odnotowywano na poligonach oraz w wojskowej przestrzeni powietrznej. Przedstawiciele Pentagonu szczególną uwagę zwrócili na 18 przypadków, które pochodziły jeszcze z raportu z 2021 roku. Nagranie, na którym widać jeden z obiektów, fot. Kevin Dietsch/Getty Images Scott Bray powiedział, że niektóre z tych obiektów zachowywały się „bardzo nietypowo”. – Wyglądały tak, jakby utrzymywały się w powietrzu w jednej pozycji. Warunki pogodowe zdawały się nie mieć dla nich żadnego znaczenia. – twierdzi wojskowy. Dodaje również, że obiekty wykonywały gwałtowne manewry i poruszały się z zawrotną prędkością. Wojskowy przekazał również, że doszło do co najmniej 11 incydentów, podczas który mogło dojść do kolizji między amerykańskimi samolotami a UFO . Dodał jednak, że amerykańskie wojsko nie nawiązywało kontaktu z tymi obiektami. Na innym nagraniu noktowizyjnym, które zaprezentowano, widać było trzy świecące trójkątne obiekty. W tym przypadku Pentagon ma jednak logiczne wyjaśnienie. W rzeczywistości było to złudzenie optyczne, które zostało wytworzone przez delikatne światło z pokładów nadlatujących dronów, które należały do USA."
Zabytki Egiptu - najważniejsze obiekty i miejsca zachowane z czasów starożytnych,https://www.national-geographic.pl/artykul/zabytki-egiptu-najwazniejsze-obiekty-i-miejsca-zachowane-z-czasow-starozytnych,Artur Białek,['Historia'],"Druga z pierwszych cywilizacji Starego Świata pozostawiła po sobie masę niesamowitych pamiątek, które do dziś świadczą o jej wielkości i niewiarygodnym stopniu rozwoju. Egipskie relikty przeszłości są jak otwarta księga dziejów krainy nad Nilem. Wszystkie opowiadają inną historię i pozwalają nam przekonać się, jak wyglądało życie w tym niezwykłym miejscu. Podróżnikom z całego świata Egipt kojarzy się przede wszystkim ze wspaniałą pogodą, z malowniczymi plażami Morza Śródziemnego i Czerwonego, luksusowymi kurortami i bezkresem pustynnych piasków. Nie zapominajmy jednak, że kraj nad Nilem ma do zaoferowania coś więcej niż tylko najbardziej oczywiste atrakcje. Egipt to przede wszystkim skarby nieistniejącej już kultury, liczące wiele tysięcy lat.  Naszą wycieczkę rozpoczynamy w najbardziej rozpoznawalnym miejscu w Egipcie. Piramidy w Gizie to jeden z siedmiu cudów starożytnego świata, jedyny, który przetrwał do dziś. Wybudowane w najważniejszym mieście Starożytnego Egiptu, obecnie stanowią część aglomeracji Kairu. Kompleks składa się z trzech głównych obiektów - piramid Cheopsa, Chefrena i Mykerinosa - oraz wielu pobocznych grobowców i kwater budowniczych. Liczące kilkadziesiąt wieków budowle o kształcie ostrosłupa robią piorunujące wrażenie, nie tylko pod względem kunsztu, ale przede wszystkim precyzji wykonania. Przykładem niech będzie największy ze wszystkich grobowców - piramida Cheopsa. W starożytności, mierzyła 146 metrów (obecnie 137 metrów). Składa się z 2,3 mln wapiennych bloków, z których najcięższe ważą 15 ton (średnia waga bloków to 2,5 t). Każdy jej bok jest zorientowany względem stron świata z dokładnością wynoszącą 4 minuty kątowe. To niewiarygodne, że 2560 lat p.n.e. ludzie potrafili budować tak niesamowite obiekty, mając do dyspozycji jedynie wyliczenia matematyczne i siłę mięśni niewolniczych zastępów.     Pozostajemy w obszarze starożytnej nekropolii w Gizie. Jej tajemnic do dziś strzeże Wielki Sfinks - ogromny posąg lwa z ludzką głową, wykuty z kamiennego bloku. Ma aż 72 m długości i 20 m wysokości, co czyni go jednym z największych starożytnych posągów.  Sfinks od wieków jest postrzegany jako symbol tajemniczości. Trzeba przyznać, że w strzeżeniu sekretów, nie ma sobie równych, bo nadal niewiele wiemy na jego temat. Naukowcy przypuszczają, że pierwotnie był to posąg lwa, a ludzka głowa pojawiła się nieco później. Królewskie nakrycie głowy zdaje się sugerować, że wykuta w kamieniu twarz przedstawia faraona Chefrena. Wiadomo, że dawniej zdobił go także ureusz i kwadratowa broda. Niektórzy badacze wysuwają teorię, że posąg wcześniej był otynkowany i pomalowany na czerwono. Najbardziej zagadkowe jest jednak to, co znajduje się wewnątrz Sfinksa i pod nim. W środku budowli odkryto trzy tunele. Pod posągiem znajduje się sieć korytarzy z licznymi komnatami, które wciąż jeszcze czekają na zbadanie.  Przenosimy się do miejsca spoczynku egipskich władców z XVIII, XIX i XX dynastii. Dolina Królów - część tebańskiej nekropolii - jest położona na terenie Teb Zachodnich. Jako pierwszy spoczął tam Totmes I. Ostatnim faraonem pochowanym w tym miejscu był natomiast Ramzes XI.  Grobowce władców zostały wykute w skale. Największa komnata grobowa, w której spoczął Seti I, mierzy aż 120 m kw. Większość pomieszczeń została bezlitośnie splądrowana jeszcze w starożytności. Do tej pory, archeolodzy odkryli tylko jeden nietknięty grób, należący do Tutanchamona.  Zestawienie obejmujące najsłynniejsze zabytki Egiptu nie byłoby kompletne bez najstarszego ze wszystkich monumentalnych grobowców. Piramida Dżesera (Dżosera), nazywana też schodkową, została wzniesiona ok. 2650 r. p.n.e. Zaprojektował ją pierwszy architekt znany z imienia - Imhopteba. Wcześniej władcy byli chowani w grobowcach z cegły. Obecnie obiekt mierzy ok. 60 m. Pod jego powierzchnią znajduje się duża sieć korytarzy i sal. Komnata grobowa Dżesera jest położona na głębokości 28 metrów.  Kolejny ciekawy obiekt to słynna Piramida Łamana w Dahszur - jedyna tego typu budowla o tak specyficznej konstrukcji. Mniej więcej w połowie wysokości następuje zmiana kąta pochylenia ścian, z  54°31′ na 43°21′. Dlaczego budowniczowie zdecydowali się na taki zabieg? Odpowiedź jest prosta. Obiekt wybudowano na niezbyt stabilnym podłożu, w wyniku czego dochodziło do pękania ścian. Zmieniając kąt nachylenia, finalnie doprowadzono do obniżenia obiektu. Nie można jednak wykluczyć, że taka konstrukcja skrywa w sobie niepoznaną symbolikę. Należy bowiem podkreślić, że charakteryzuje ją pewna dwoistość - dwa kąty nachylenia boków, dwa korytarze prowadzące do dwóch zespołów komnat i dwóch komór grobowych, dwa wejścia do grobowca. Jak widać, liczba 2 pojawia się w wielu aspektach konstrukcyjnych tego niezwykłego obiektu. Zabytki starożytnego Egiptu to nie tylko piramidy, ale także świątynie. Jedna z najwspanialszych została wybudowana w Deir el-Bahari, w XV w. p.ne. Świątynia grobowa królowej Hatszepsut, zwana też ""Świątynią Milionów Lat"", składa się z trzech ułożonych kaskadowo poziomów, połączonych rampami. Poszczególne poziomy wyrastają z ogromnej ściany skalnej.  Do położonego najniżej prowadziła aleja dekorowana obeliskami i sfinksami. Na środkowym mieściła się kaplica Hathor i Anubisa. Najwyższy taras zajmowały dwie Komory Odrodzenia - Hatszepsut i jej ojca.   Świątynia Luksorska, nazywana także Świątynią Narodzin Amona, to monumentalny obiekt wzniesiony na wschodnim brzegu Teb. Jej budowę rozpoczął Amenhotep III. Prace kontynuowali jego następcy, a ostateczny kształt zyskała w czasach panowania Ramzesa II.  W zewnętrznej części, świątynia jest udekorowana kolumnami i otwartymi placami, które niegdyś były zdobione przez liczne posągi. Najbardziej charakterystycznym elementem tej konstrukcji jest podwójna kolumnada o długości 53 metrów, która prowadzi do dziedzińca Amenophisa.  Świątynia Luksorska jest drugim najważniejszym zabytkiem Teb. Palmę pierwszeństwa dzierży świątynia Karnaku, położona 3 km dalej. Oba obiekty są połączone aleją procesyjną, wzdłuż której stoją sfinksy (słynna aleja sfinksów).  Świątynia w Karnaku jest największym obiektem sakralnym starożytnego Egiptu. W dawnych czasach, cały kompleks zajmował 100 hektarów. W jego centralnej części mieściła się świątynia Amona. Otaczały ją miejsca poświęcone innym bóstwom. Najbardziej monumentalną częścią świątyni jest sala hipostylowa. Jej strop podtrzymywany był przez 134 kolumny. Najwyższe z nich mierzą 23 metry.  Kolejna wspaniała świątynia w naszym zestawieniu. Obiekt w Abu Simbel został wybudowany na polecenie Ramzesa II, który zadedykował go bogom Słońca.  Wejście do wykutej w skale świątyni zdobią cztery posągi faraona. Każdy z nich mierzy 20 metrów wysokości.  Wewnątrz znalazło się kolejnych osiem rzeźb, przedstawiających największego ze wszystkich władców krainy nad Nilem.  Najodleglejsze sale znajdują się na głębokości niemal 60 metrów. Ściany świątyni ozdobiono wspaniałymi reliefami, przedstawiającymi faraona i boskie istoty, ku czci których wybudowano wspaniały obiekt. "
"Na Borneo znaleziono tajemniczą małpę. Naukowcy twierdzą, że to bardzo rzadka, przypadkowa hybryda",https://www.national-geographic.pl/artykul/na-borneo-znaleziono-tajemnicza-malpe-naukowcy-twierdza-ze-to-bardzo-rzadka-przypadkowa-hybryda-220517124220,Unknown,"['Odkrycia', 'Przyroda']","Międzygatunkowe hybrydy wśród niektórych naczelnych nie są czymś zaskakującym. To zjawisko relatywnie powszechne. Natomiast powstawanie nowych gatunków w wyniku przystosowania się części osobników danej populacji do odmiennego siedliska, czyli tzw. specjacja sympatryczna, jest już dużo rzadszym zjawiskiem na wolności. Taki przypadek zaobserwowali właśnie naukowcy na Borneo. Ze względu na pandemię koronawirusa, badacze mieli duże trudności z dokładnym zbadaniem zagadkowej hybrydy. Zamiast pracy terenowej, postawili na skrupulatną analizę zdjęć małpy, które docierały do sieci od 2017 roku. Po kilku latach pracy uczeni stwierdzili, że stworzenie jest mieszanką dwóch gatunków małp, które wzajemnie walczą ze sobą o siedliska. Ich badania zostały opublikowane w czasopiśmie naukowym „International Journal of Primatology”. Zwierzę jest krzyżówką nosacza sundajskiego (Nasalis larvatus) oraz lutunga srebrzystego (Trachypithecus cristatus). Ten pierwszy szczególnie znany jest polskim internautom, ponieważ ta charakterystyczna małpa jest częstym obiektem memów o naszych rodakach. Obydwa ssaki należą do rodziny koczkodanowatych. Nasalis larvatus, fot. Getty Images Trachypithecus cristatus, fot. Getty Images Hybrydę jako pierwszy odkrył przewodnik wycieczek Brenden Miles. 6 lat temu, kiedy podróżował rzeką Kinabatangan, w malezyjskiej części Borneo, zauważył małpę, która nie przypominała mu żadnego znanego ssaka naczelnego. Miles zrobił wtedy zwierzęciu pierwsze zdjęcie. – Na początku myślałem, że to lutung srebrzysty. Ale zobaczyłem, że jego nos jest dłuższy, a ogon znacznie grubszy – wspomina przewodnik. To zdjęcie, jak i wiele innych posłużyło zespołowi naukowców jako cenne źródło informacji. Uczeni podejrzewają, że hybryda powstała na skutek połączenia się samca nosacza z samicą lutunga srebrzystego. Ta krzyżówka niepokoi jednak badaczy. Sugerują oni, że powstała na skutek coraz gorszej kondycji ekosystemów i niszczenia siedlisk. Zjawiska te są spowodowane w dużej mierze przez człowieka. – Różne gatunki, nawet te z tego samego rodzaju, często współdzielą siedliska, wchodzą ze sobą w interakcje. Ale zazwyczaj nie łączą się w pary. Tak dzieje się tylko wtedy, gdy zachodzi pewna presja ekologiczna – mówi Nadine Ruppert, główna autorka odkrycia. Autorzy wyjaśniają, że zarówno nosacze sundajskie, jak i lutungi srebrzyste żyją w grupach, które składają się z samca alfa oraz samic. Samce, które osiągają dojrzałość, w wyniku rywalizacji z osobnikiem alfa zmuszane są do odejścia z grupy. Rozpoczyna się ich walka o dominacje na innym terytorium. Prof. Ruppert zauważa, że wiele obszarów leśnych jest zagrożonych wycinką drzew. Obszary, na których żyją różne gatunki, zamieniają się w plantacje i uprawy rolnicze. Wylesianie odbywa się na bardzo dużą skalę. Głównie po to, aby uprawiać roślinę zwaną olejowcem gwinejskim (znanym jako palma olejowa). Właśnie dlatego samce, które muszą opuścić swoją grupę, często nie mają dokąd pójść. W ten sposób dochodzi do częstszych interakcji międzygatunkowych. Naukowców zadziwił jeszcze jeden fakt. Na jednym z przesłanych zdjęć widać, jak mieszaniec karmi dziecko. Prof. Ruppert zwraca jednak uwagę na fakt, że większość hybryd, które powstają na skutek skrzyżowania różnych gatunków, jest bezpłodna. Autorzy badania podejrzewają, że samica mogła opiekować się nie swoim dzieckiem. Ale na zdjęciach widać, że jej piersi były powiększone, co wskazuje na to, że potomstwo mogło należeć do niej."
"To był najgorszy rok w historii ludzkości, ale okazuje się, że nie dla pewnej kultury",https://www.national-geographic.pl/artykul/to-byl-najgorszy-rok-w-historii-ludzkosci-ale-okazuje-sie-ze-nie-dla-pewnej-kultury,Unknown,"['Odkrycia', 'Historia']","Na przestrzeni tysiącleci było wiele takich lat, które moglibyśmy określić jako najgorsze dla ludzkości. W XIV wieku w wyniku epidemii czarnej śmierci zginęło nawet 60% ludności Europy. W 1918 pandemia grypy hiszpanki przyczyniła się do nawet 100 milionów zgonów, głównie dorosłych. W 1939 r. wybuchła wojna, podczas której w ciągu 6 lat zginęło ponad 60 milionów ludzi, w tym doszło do Zagłady ok. 6 milionów Żydów (nawet 11 mln łącznie). Oczywiście tragedii ludzkich oraz ofiar nie można porównywać ani ujmować im cierpienia. W 2018 r. historyk z Uniwersytetu Harvarda, Michael McCormick stwierdził, że spośród tych wszystkich okrutnych lat, których doświadczyła ludzkość, najgorszy był rok 536. Jednak nie dla wszystkich… McCormick uznał, że 536 r. był „początkiem jednego z najgorszych okresów życia, jeśli nie najgorszym rokiem.” W owym roku nad Europą, Bliskim Wschodem i częścią Azji pojawiła się tajemnicza mgła, która pogrążyła świat w mroku na wiele miesięcy. Słońce było prawie niewidoczne, a średniowieczni kronikarze opisywali, że trudno było odróżnić dzień od nocy. Temperatury gwałtownie spadły. Rozpoczęła się najzimniejsza dekada od 2300 lat, co przyniosło katastrofalne skutki. Pojawiły się susze i nieurodzaj, w Chinach latem padał śnieg, ludzie zaczęli głodować. W 541 roku dżuma dymienicza dotknęła Cesarstwo Wschodniorzymskie, w tym jego stolice Konstantynopol. Tak zwana dżuma Justyniana rozprzestrzeniała się błyskawicznie, wyniszczając nawet połowę populacji Bizancjum, co również mogło mieć wpływ na jego szybszy upadek. W 2018 roku zespół naukowców odkrył, że w 536 roku na Islandii doszło do olbrzymiej erupcji wulkanu. Popiół i materiał piroklastyczny rozprzestrzeniły się nad półkulą północną. Badacze stawiają również hipotezę, że w podobnym okresie miała miejsce erupcja Ilopango na terenie obecnego Salwadoru, która również przyczyniła się do dalszych katastrofalnych wydarzeń na całej półkuli północnej. W trakcie tego roku i lat kolejnych, wiele osób ucierpiało, ale najnowsze badania pokazują, że żyła wtedy kultura, która mogła skorzystać na tej sytuacji.  Najnowsze badania zostały opublikowane w czasopiśmie Antiquity. Archeologiwe i antropologowie z dwóch amerykańskich uniwersytetów odkryli, że pomimo trudnych warunków życia w Ameryce Północnej, starożytna kultura Anasazi, potomkowie Indian Pueblo, mocno się wówczas rozwinęła. Tak przystosowali się do nowych okoliczności, że dobrze prosperowali przez kolejne stulecia. Aby dowiedzieć się jak udało im się to zrobić, badacze wykopali i zbadali skamieniałości z 230 wykopalisk w regionie Wyżyny Kolorado. Zespół naukowców korzystając z metody zwanej datowanie radiowęglowe, przyjrzał się 842 pozostałościom po pożywieniu. Były to między innymi kukurydza, fasola, owoce kaktusów i różnego rodzaju ziarna. Na podstawie badań ilościowych, badacze stwierdzili, że na przełomie VI i VII wieku, starożytni Indianie z kultury Anasazi stawali się coraz lepszymi farmerami. Uprawiali coraz więcej owoców i warzyw. Badacze przyznali, że stali się wręcz ekspertami w dziedzinie uprawy kukurydzy i fasoli. Co więcej, tworzyli innowacyjną jak na tamte czasy infrastrukturę agrarną.   Naukowcy stwierdzili, że od 536 r. potomkowie Indian Pueblo również cierpieli z powodu wyjątkowo niskich temperatur i suszy. Jednak w ciągu kilku dekad zorganizowali się w większą i bardziej spójną cywilizację. Dzięki temu wspólnie poszukiwali nowych rozwiązań i dzielili się doświadczeniami. Reuven Sinensky, antropolog z Uniwersytetu Kalifornijskiego wyjaśnia, że ludność ta opracowała wyjątkowe jak na tamte czasy technikę radzenia sobie z pogodą. Rolnicy uprawiali plony w różnych miejscach po to, aby zwiększyć szanse na to, żeby przynajmniej jedna z upraw przetrwała. Zaczęli też pracować w większych zespołach, aby zintensyfikować rolnictwo. "
Paliwa lotnicze wytwarzane z roślin mogłyby zmniejszyć emisje gazów cieplarnianych aż o 68 proc.,https://www.national-geographic.pl/artykul/paliwa-lotnicze-wytwarzane-z-roslin-moglyby-zmniejszyc-emisje-gazow-cieplarnianych-az-o-68,Unknown,['Nauka'],"Według najnowszych badań opublikowanych przez Puneeta Dwivedi, profesor nadzwyczajny z Instytutu Leśnictwa i Zasobów Naturalnych na Uniwersytecie Stanowym Georgii, zastąpienie paliw lotniczych, które produkowane są na bazie ropy naftowej paliwem uzyskiwanym z jednego z  rodzajów gorczycy mogłoby doprowadzić do zmniejszenia emisji dwutlenku węgla przez samoloty nawet o 68%. Jak mówi Dwivedi: „Gdyby udało się doprowadzić do zabezpieczenia dostaw surowca i wprowadzenia odpowiednich zachęt ekonomicznych oraz przeobrażenia łańcucha dostaw paliw lotniczych, można by potencjalnie produkować zrównoważone paliwo lotnicze (SAF) na bazie gatunku gorczycy o nazwie Brassica carinata w całych południowych Stanach Zjednoczonych"". 

Dwivedi jest członkiem finansowanego przez Narodowy Instytut Żywności i Rolnictwa Departamentu Rolnictwa USA projektu o nazwie: Południowo Wschodniego Partnerstwa na Rzecz Zaawansowanych Paliw Odnawialnych produkowanych z gorczycy (SPARC), którego wartość wynosi 15 milionów dolarów. W ramach projektu SPARC naukowcy przez ostatnie cztery lata prowadzili badania nad  możliwościami uprawy gorczycy na południowym wschodzie USA, biorąc pod uwagę kwestie związane z genetyką praktykami rolnymi mogącymi zapewnić najwyższe plony i wydajność. 

Obecnie przemysł lotniczy odpowiada za 2,5% wszystkich emisji dwutlenku węgla w całych USA i jednocześnie jest odpowiedzialny za emisje przyczyniające się do 3,5% całego procesu globalnego ocieplenia, więc opublikowane badania są naprawdę warte uwagi. Nie są to zresztą pierwsze tego typu wysiłki, istnieją też propozycje zakładające wykorzystanie silnych wiatrów wiejących na dużych wysokościach w celu zmniejszenia zużycia paliwa przez samoloty. Jednocześnie we wrześniu prezydent Joe Biden zaproponował wprowadzenie ulgi podatkowej na paliwo zrównoważone w ramach planu jego administracji, który ma doprowadzić do zmniejszenie emisji gazów cieplarnianych przez sektor lotniczy o 20% do roku 2030 i osiągnięcie przez niego zerowych emisji do roku 2050. „Na południu USA można uprawiać gorczycę jako roślinę zimową, ponieważ zimy w tym regionie nie są zbyt surowe”. Rzadko pada tam śnieg a okres pomiędzy grudniem i marcem charakteryzuje się raczej częstym zachmurzeniem opadami deszczu i niż śniegiem i mrozem. Ponadto, jak dodaje profesor: „Gorczyca jest uprawiana poza sezonem, w związku z tym jej uprawy nie muszą konkurować z innymi, gdzie hoduje się rośliny o przeznaczeniu spożywczym. Dodatkowo, uprawa gorczycy zapewnia wszystkie korzyści dla lokalnego ekosystemu związane z uprawą roślin okrywowych do których należą utrzymywanie wód gruntowych i gleb w dobrym stanie, podtrzymywanie bioróżnorodności i zapewnienie warunków życiowych dla owadów zapylających"". 
 "
"Piramida Mykerinosa: mała, ale tajemnicza",https://www.national-geographic.pl/artykul/piramida-mykerinosa-mala-ale-tajemnicza,Redakcja,['Historia'],"W Egipcie nie ma słynniejszych piramid niż trzy stojące obok siebie na płaskowyżu w Gizie. Są to: piramida Cheopsa (tzw. Wielka Piramida), piramida Chefrena oraz piramida Mykerinosa. O tej ostatniej wspomina się jednak niewiele, ponieważ jest najmniejsza. Szkoda, ponieważ związane są z nią niezwykłe odkrycia i tajemnice. Budowniczy piramidy nosił egipskie imię Menkaure (które znaczyło „Trwała jest moc boga światła Re”), lecz bardziej znany jest pod greckim: Mykerinos. Rządził Egiptem około połowy trzeciego tysiąclecia przed naszą erą. Był synem Chefrena i wnukiem Cheopsa. Piramida Mykerinosa ma zaledwie 65 m wysokości, czyli jest ponad dwa razy niższa od swoich współtowarzyszek. Boki budowli mają długość 108 m, czyli też są ponad dwukrotnie krótsze od boków grobowców Cheopsa i Chefrena. A jednak dzieło wzniesione przez Mykerinosa też się wyróżniało: było obłożone nie tylko płytami wapiennymi, ale również granitowymi. Wiele z nich zachowało się do dziś (reszta została zużyta przy wznoszeniu Kairu już w czasach islamskich). Ciekawostką są także nieźle zachowane trzy małe piramidki satelitarne po południowej stronie monumentu Mykerinosa. Mają one, bagatela, ponad dwadzieścia metrów wysokości. Możliwe, że pochowano w nich żony lub siostry faraona. Nawet dziś wiele osób wątpi – pod wpływem pseudonaukowych lektur – by piramidy wznieśli Egipcjanie. Tymczasem w monumencie Menkaure znajdujemy na to niezbity dowód. To graffiti z imieniem władcy pozostawione przez budowniczych. Podpisali się jako „pijacy Menkaure”. Wygląda na to, że nie byli ani kosmitami, ani udręczonymi niewolnikami, lecz robotnikami, którzy dość świadomie wznosili monument na cześć swego władcy, a nawet podchodzili do tego z pewną dozą humoru. Komora grobowa faraona znajduje się nie wewnątrz piramidy – jak w przypadku Cheopsa, lecz pod nią – tak jak u Chefrena. Można więc zaryzykować stwierdzenie, że piramida Mykerinosa dowodzi pewnej ewolucji projektu, dokonywanej w kolejnych pokoleniach: Syn i następca Mykerinosa, o imieniu Szepseskaf, postanowił zerwać z tradycją. Wdał się w rozmaite spory doktrynalne i polityczne, a finanse państwa nie były najlepsze. Dlatego w ogóle zrezygnował z budowy piramidy. Zresztą i tak nie pozostawiłby po sobie nic okazałego, ponieważ rządził krótko, zaledwie kilka lat. Pochowano go w bardzo skromnym grobowcu w Sakkarze, o kształcie mastaby. Czyli formy pochówku, z której wyewoluowały piramidy. Pierwotnie powstały one bowiem z kilku nałożonych na siebie coraz mniejszych mastab. Tak wygląda Piramida Schodkowa Dżosera, wzniesiona w Sakkarze około 2650 p.n.e. na zlecenie faraona przez słynnego budowniczego Imhotepa. Kiedy w XIX stuleciu piramidy zaczęli odwiedzać europejscy badacze, okazało się, że niezwykle rzadko można w nich natrafić na ludzkie szczątki. Zaczęto nawet wątpić, czy faraonów rzeczywiście tam grzebano. Trzeba jednak wziąć pod uwagę, że piramidy były wielokrotnie grabione, a sproszkowane mumie przez wieki sprzedawano do Europy jako rzekomo cudowny lek. Spośród trzech piramid w Gizie tylko w piramidzie Mykerinosa znaleziono ludzkie szczątki. Niestety, wbrew nadziejom uczonych okazało się, że nie są to kości faraona! Jak do tego doszło? Zaczęło się w roku 1837 roku, gdy piramidę eksplorowali brytyjscy badacze John Shae Perring i Howard Vyse. Znaleźli tam wyrzeźbiony i wypolerowany bazaltowy sarkofag opatrzony inskrypcją z imieniem Mykerinosa. Wewnątrz natrafili na kości. Oprócz tego w innym pomieszczeniu znaleźli drewnianą antropoidalną trumnę z imieniem faraona. A w środku... kolejne ludzkie kości."
"Równina Dzbanów pod lupą naukowców. Udało się oszacować, kiedy kamienne konstrukcje stanęły w Dolinie Amfor",https://www.national-geographic.pl/artykul/zagadkowa-dolina-amfor-mogla-powstac-4-000-lat-temu-czemu-sluzyly-kamienne-dzbany,Unknown,['Historia'],"Równina Dzbanów w Laosie, znana również pod nazwą Dolina Amfor, leży na północnym krańcu Gór Annamskich, głównego pasma górskiego na Półwyspie Indochińskim i obejmuje teren płaskowyżu Xieng Khouang. Obszar ten słynie z gigantycznych kamiennych słojów, których są tu tysiące. Niektóre z nich mają pokrywki, ale zdecydowana większość jest otwarta i skierowana w niebo. Czasem stoją pojedynczo, innym razem w dużych liczących kilkadziesiąt sztuk zbiorach.  Od dziesięcioleci naukowcy z rożnych stron świata pragnęli zbadać zagadkowe dzbany, jednak było to niemożliwe. A to ze względu na tysiące niewybuchów zrzuconych przez siły powietrzne Stanów Zjednoczonych w latach 60. XX wieku, w czasie trwania konfliktu laotańskiego. Ładunki wybuchowe wciąż pozostają ukryte na tych terenach. Do dziś też dziesiątki Laotańczyków giną każdego roku w wyniku wypadków z niewybuchami, mimo że od zakończenia konfliktu minęło kilkadziesiąt lat. „W związku z ryzykiem, dotychczas udało się zbadać zaledwie ok. 10 proc. wszystkich megalitów pozostających w Dolinie Amfor” – twierdzą naukowcy. Jednak w ostatnich latach rozpoczęto organizować wyprawy badawcze w wybrane, uznane za bezpieczne, lokalizacje. Dzięki temu archeolodzy dokonują obecnie ważnych odkryć dotyczących tych niezwykłych obiektów. „Do tej pory nie było możliwe oszacowanie, kiedy dzbany zostały po raz pierwszy umieszczone w krajobrazie lub skąd pochodzi kamień” – wyjaśnia międzynarodowy zespół w nowym artykule w PLOS One, szczegółowo opisującym najnowsze badania. Przy użyciu techniki datowania optycznie stymulowaną luminescencją (OSL) zespół ustalił, że kamienne dzbany ustawiano w dolinie już pod koniec drugiego tysiąclecia przed naszą erą. OSL to technika stosowana do datowania minerałów.  Kamienne konstrukcje można spotkać także w tamtejszych lasach / fot. Getty Images Naukowcy chcieli też odkryć, skąd pochodzi kamień użyty do budowy dzbanów, a także jak przetransportowana konstrukcje na miejsce ich obecnego położenia. Niektóre z dzbanów mierzą nawet trzy metry wysokości i ważą kilkadziesiąt ton, co oznacza, że ich przeniesienie wymagało od starożytnych sporego wysiłku.  Badanie megalitów z jednego z analizowanych miejsc sugeruje, że najbardziej prawdopodobne pochodzenie kamieni to kamieniołom, który znajdował się 8 kilometrów od miejsca, w którym ostatecznie je osadzono. Zagadką pozostaje, jak przeniesiono i wydrążono głazy tak, aby nadać im charakter dzbanów.  Nowe badania nie wyjaśniają także przeznaczenia kamiennych amfor. Lokalne legendy i tradycje podają, że słoje były używane między innymi do przechowywania żywności, alkoholu i gromadzenia wody deszczowej. Badacze od dawna sugerują jednak, że dzbany były częścią prehistorycznych praktyk pochówku.  Dowody związane z praktykami pogrzebowymi, jakie odkryto w okolicy, a także zbiory kości znajdowane w osadach i dzbanach, zostały poddane datowaniu radiowęglowemu. Wyniki badania wykazały, że pochodziły z okresu między IX a XIII wiekiem naszej ery. Może to sugerować, że w tym czasie wciąż były stosowane. "
Na Międzynarodową Stację Kosmiczną poleciała pierwsza całkowicie prywatna misja. Kto bierze w niej udział?,https://www.national-geographic.pl/artykul/dzis-na-miedzynarodowa-stacje-kosmiczna-leci-pierwsza-calkowicie-prywatna-misja-kto-bierze-w-niej-udzial-220408042505,Unknown,['Kosmos'],"Załoga misji liczy cztery osoby. To dowódca Michael López-Alegría, doświadczony astronauta, który ma za sobą już cztery misje kosmiczne. A także trzech członków załogi: Tak przedstawia się skład pierwszej całkowicie prywatnej misji na Międzynarodową Stację Kosmiczną. Koszt? 55 mln dolarów od osoby za przelot, 10-dniowy pobyt na ISS oraz powrót na Ziemię. Chociaż podróżnicy dotrą na 400 km ponad Ziemią dzięki możliwościom SpaceX, nie jest to misja firmy Elona Muska. Tym razem Falcon 9 i Dragon służą tylko za wynajęty pojazd, który, niczym taksówka, ma dowieźć załogantów na miejsce. A za pomysłem misji i jej wykonaniem stoi Axiom Space. To amerykańska spółka, która w ubiegłym roku ogłosiła plan budowy pierwszej komercyjnej stacji kosmicznej na niskiej orbicie Ziemi. W styczniu 2020 roku NASA wybrała Axiom na dewelopera infrastruktury kosmicznej. Do 2024 roku firma ma skonstruować co najmniej jeden moduł komercyjny, który można będzie dodać do węzła Harmony na ISS. Docelowo właśnie ten moduł miałby się stać podstawową częścią planowanej przez Axiom własnej, komercyjnej stacji. Według zapewnień firmy, moduł będzie częścią ISS do końca 2028 roku. Potem zostanie odłączony od stacji i wprowadzony na inną orbitę. To ambitne plany, mocno odróżniające Axiom od pozostałych prywatnych firm kosmicznych. Te najczęściej koncentrują się na budowie rakiet i możliwości wynoszenia na orbitę satelitów lub kosmicznych turystów. Axiom tymczasem reklamuje nawet misję Ax-1 jako „ważny krok w kierunku celu Axiom Space, jakim jest zbudowanie prywatnej stacji kosmicznej na niskiej orbicie okołoziemskiej, która może służyć jako globalne centrum akademickie i komercyjne”. Czy tak się faktycznie stanie? To wciąż kwestia otwarta i mocno wychodząca w przyszłość. W tej chwili Axiom Space to przede wszystkim coś, co można uznać za biuro podróży dla zamożnych. Na swojej stronie reklamuje się jako firma, która zapewni dostęp do przestrzeni kosmicznej firmom i osobom prywatnym. Jednak szefostwo spółki odżegnuje się od terminu „turystyka kosmiczna” przekonując, że stawia na wykorzystanie orbity do prac naukowo-badawczych, nie dla rozrywki. Właśnie dlatego misja Ax-1 określana jest mianem „prywatnej misji astronautycznej”. Ma ją to odróżnić zarówno od misji agencji kosmicznych, jak i od takich przedsięwzięć, jak Inspiration4, czyli pierwsza prywatna orbitalna misja kosmiczna w historii. NASA używa określenia „prywatne misje astronautów” w odniesieniu do „misji finansowanych ze środków prywatnych, w pełni komercyjnych lotów kosmicznych na komercyjnym pojeździe nośnym w celu umożliwienia turystyki, zasięgu, badań komercyjnych oraz zatwierdzonych działań komercyjnych i marketingowych na stacji kosmicznej”. Jak przekonuje szefostwo Axiom Space, uczestnicy misji Ax-1 w trakcie pobytu na ISS zamierzają prowadzić badania i eksperymenty. Niestety, nie podano żadnych szczegółów. O tym, że ISS ma zostać skomercjalizowana, mówiło się od dawna. Pomysł, by stacja na siebie zarabiała legł u podstaw samej idei stworzenia domu w kosmosie. Niestety, poza krótkimi pobytami na ISS kosmicznych turystów oraz zleconym i solidnie opłaconym przez prywatne firmy badaniom prowadzonym na pokładzie stacji, ISS nigdy na siebie nie zarabiała. Czy takie misje jak Ax-1 to zmienią? Możliwe. Pozostaje jednak inny problem. Jest nim agencja Roskosmos, która współdecyduje o „być czy nie być” naszego domu na orbicie. W pierwszych tygodniach wojny w Ukrainie szef Roskosmosu Dmitri Rogozin odgrażał się, że Rosja odetnie swoje moduły stacji i zakończy projekt. Do sieci trafił nawet film animowany, na którym Rosjanie odlatują z ISS swoimi modułami i machają na pożegnanie wystraszonemu amerykańskiemu astronaucie, Markowi Vande Heiowi. Była to jawna pogróżka związana z zaplanowanym na 30 marca powrotem na Ziemię astronauty. Powrotem, który miał się odbyć dzięki rosyjskiemu statkowi Sojuz. Jednak wiele wskazuje na to, że pogróżki i przepychanki na szczycie nie mają realnego przełożenia na ISS. Mark Vande Hei wrócił na Ziemię i wylądował w Kazachstanie. Nikt mu w tym nie przeszkadzał. Analogicznie teraz, w odniesieniu do misji Ax-1, Roskosmos nabiera wody w usta. Czyżby Rosjanie zrozumieli, że buńczuczne poczynania Rogozina nie przyniosą nikomu, a szczególnie Rosji, niczego dobrego? Zobaczymy."
"Obiekty na Ziemi widoczne z kosmosu: sprawdź, co jest na liście!",https://www.national-geographic.pl/artykul/obiekty-na-ziemi-widoczne-z-kosmosu-sprawdz-co-jest-na-liscie,Artur Białek,['Kosmos'],"Ziemia jest niezwykłym miejscem, ale żeby móc w pełni dostrzec jej piękno, warto spojrzeć na nią z nieco innej perspektywy. Patrząc przed siebie, możemy dostrzec ledwie nic nie znaczący skrawek naszej planety. To kwestia perspektywy i percepcji. Jeżeli natomiast spojrzymy na glob z punktu kosmosu, naszym oczom ukaże się niewiarygodny widok, przedstawiający Ziemię nie jako zlepek krajobrazów, a jako spójną całość, ujętą w zupełnie innej skali. Gdzie właściwie zaczyna się kosmos? Cóż, na to pytanie nie da się udzielić jednoznacznej odpowiedzi. Powszechnie za granicę przestrzeni kosmicznej uważa się tzw. linię Kármána, przebiegającą na wysokości 100 km n.p.m. W tym miejscu samoloty nie mogą już wykorzystywać zjawiska siły nośnej, a wzbić się wyżej mogą jedynie statki powietrzne dysponujące odpowiednim napędem. Należy jednak wyraźnie podkreślić, że mówimy tu jedynie o granicy umownej. Różne rządy, organizacje i firmy wyznaczają początek przestrzeni kosmicznej na innej wysokości. Weźmy choćby USA - NASA, Federalna Administracja Lotnictwa i amerykańska armia wskazują, że za początek kosmosu należy przyjąć wysokość 80 km n.p.m. Niektórzy naukowcy są zdania, że faktyczna granica oddzielająca Ziemię od kosmosu jest położona w odległości od 30 do 1,6 mln km od naszej planety. Wyznaczenie jednoznacznej granicy nie jest możliwe, dlatego przekrój ziemskich obiektów, które można zobaczyć z kosmosu, jest całkiem spory. Zestawienie otwiera Wielki Mur Chiński. Kiedyś popularne było przekonanie, że jest to jedyny obiekt, który można dostrzec z kosmosu. Dziś wiemy, że ta teoria (która de facto powstała jeszcze zanim człowiek wyruszył na podbój przestrzeni) nie ma nic wspólnego z prawdą, bo z kosmosu można zobaczyć znacznie więcej tworów ludzkich rąk i natury. Teoria na temat widoczności Wielkiego Muru była przez długi czas negowana, do czego przyczynił się Yang Liwei. Podczas 21-godzinnego pobytu w kosmosie, chiński astronauta nie zdołał dostrzec ogromnej budowli. Być może nie pozwoliły na to panujące wówczas na Ziemi warunki pogodowe, bo amerykański astronauta Eugene Cernan zapewnia, że ogromną fortyfikację można zobaczyć gołym okiem z wysokości od 160 do 320 km.  Kolejne ""dzieło"" ludzkich rąk, które można dostrzec z przestrzeni kosmicznej, nie powinno być dla nas powodem do dumy. Mowa o Wielkiej Pacyficznej Plamie Śmieci - gigantycznym skupisku odpadów, składającym się przede wszystkim z tworzyw sztucznych.  Skupisko to dryfuje na wodach największego oceanu świata, między Hawajami a Kalifornią. Jak duża jest wyspa śmieci, skoro widać ją nawet z kosmosu? Naukowcy są zdania, że jej powierzchnia może dochodzić 1,6 mln km kw. Wynika z tego, że ""śmieciowy kontynent"" jest niemal pięciokrotnie większy od Polski! Masa wyspy może sięgać 120 tys. ton! Te dane dają nam jednoznaczne wyobrażenie na temat skali niszczycielskiej działalności człowieka.  Pierwsze wzmianki o wyspie złożonej ze śmieci pojawiły się już w 1988 roku. Jednoznaczne dowody na jej istnienie pojawiły się dopiero w 1997 roku, za sprawą starań oceanografa Charlesa Moore'a. Badania dowodzą, że skupisko odpadów składa się w 20 proc. z tworzyw sztucznych, które do oceanicznych wód przedostały się w następstwie tsunami, które nawiedziło Japonię w 2011 roku. Cała reszta to efekt działalności człowieka, należy dodać - wciąż trwającej, bo wyspa cały czas rośnie.  Kolejny obiekt na naszej liście stworzyła matka natura. Mowa o największej rafie koralowej na świecie - australijskiej Wielkiej Rafie Koralowej - która z perspektywy przestrzeni kosmicznej przypomina ogromną białą smugę, przecinającą oceaniczny błękit.  O jak dużym obiekcie mówimy? Ten fascynujący twór natury zajmuje powierzchnię przekraczającą 340 tys. km kw. Poszczególne części rafy rozciągają się w odległości od 20 do 200 km od północno-wschodniej linii brzegowej Australii. Naukowcy szacują jej wiek na 18 mln lat, przy czym należy podkreślić, że jest to wartość uśredniona. Niektóre części wielkiego koralowca mogą liczyć nawet 36 mln lat! Wymieniając obiekty na Ziemi widoczne z kosmosu, nie sposób pominąć najsłynniejszych i najbardziej imponujących grobowców - piramid w Gizie. Najbardziej fascynujące i tajemnicze budowle starożytnego Egiptu od zawsze znajdują się w centrum zainteresowania naukowców i badaczy z całego świata. Nic dziwnego - piramidy wzniesiono ok. 2500 lat p.n.e. z precyzją, która  imponuje nawet dziś. W tamtych czasach nie było ciężkich maszyn i zaawansowanych narzędzi. Ludzie mogli polegać wyłącznie na swoich obliczeniach i niewolniczej sile. Zdjęcia satelitarne doskonale obrazują, o czym mowa. Piramidy mają idealnie geometryczny kształt, a symetria ich rozmieszczenia sprawia, że trudno uwierzyć w fakt, że powstały tak dawno temu. Najważniejsze w ujęciu strategicznym obiekty militarne są owiane ścisłą tajemnicą. Rzecz w tym, że niektóre z nich są tak duże, że wyraźnie widać je z orbity, więc nie sposób zaprzeczyć ich istnieniu. Jednym z nich jest chińska baza wojskowa, która od 2016 roku powstaje na obszarze dawnego słonego jeziora Lop Nur (północno-wschodnia część regionu Xinjiang). Eksperci są zdania, że tajemniczy obiekt ma związek z rozwojem chińskiej wojskowej działalności kosmicznej. Te przypuszczenia zdaje się potwierdzać obecność ogromnego pasa startowego, którego długość to aż 9600 metrów. To właśnie ta część bazy jest najwyraźniej widoczna z kosmosu."
"W Meksyku odnaleziono aztecki ołtarz, a w nim ludzkie prochy",https://www.national-geographic.pl/artykul/w-meksyku-odnaleziono-aztecki-oltarz-a-w-nim-ludzkie-prochy,Unknown,"['Odkrycia', 'Ludzie|National Geographic > Historia']","Badacze ustalili, że po tym, jak Hernan Cortes, słynny hiszpański konkwistador, zdobył stolicę Azteków w 1521 r. rdzenni mieszkańcy, którzy przetrwali, ustawili tam ołtarz. Znaleziono w nim między innymi kadzidła oraz urny, w których były ludzkie prochy. Archeologowie odnaleźli pozostałości po tym miejscu kultu religijnego w okolicy słynnego Plaza Garibaldi, miejscu, w którym nieustannie rozbrzmiewa muzyka Mariachi. O odkryciu poinformował meksykański Narodowy Instytut Antropologii i Historii. Naukowcy trzy miesiące poświęcili na analizę odnalezionego ołtarza, które odkopali ok. 4 metry pod ziemią. Był on częścią domu, który przed wiekami zamieszkiwali Aztekowie. Ustalili, że ołtarz znajdował się w wewnętrznym dziedzińcu posiadłości. Archeologom udało się znaleźć 13 kadzideł, filiżankę, talerz oraz urnę ze skremowanymi szczątkami szkieletu.  Badacze stwierdzili, że biorąc pod uwagę kontekst historyczny, mieszkańcy domu prawdopobnie odprawili serie obrzędów, aby „dać świadectwo zakończenia cyklu ich życia i cywilizacji”. Mara Beccerra, jedna z autorek odkrycia powiedziała, że ołtarz został stworzony w taki sposób, aby hiszpańskim konkwistadorom nie udało się go odnaleźć. Naukowcom udało się również ustalić, że dziedziniec, w którym znajdowało się miejsce kultu, był połączony korytarzem z pięcioma mniejszymi pokojami, które jedno uznano za kuchnie.  Meksykańskie media zaznaczają, że odkrycie zbiegło się w czasie z 500. rocznicą hiszpańskiego podboju, którzy rząd kraju upamiętnił budując w centrum stolicy replikę Templo Mayor, najważniejszej budowli sakralnej Azteków. Miała kształt piramidy schodkowej z dwiema świątyniami na samej górze. W trakcie najazdu konkwistadorów, któremu przewodził Hernan Cortesa, została doszczętnie zniszczona przez hiszpańskich oprawców. Uznano ją wówczas za symbol pogańskiego kultu.  W ciągu ostatnich kilku lat w okolicach miasta Meksyk, odnaleziono wiele artefaktów i obiektów należących do tej niesamowitej cywilizacji. Między innymi pozostałości ceremonialnej sali balowej, figurę wilka ze złota, czy też wieżę z ludzkich czaszek złożonych w ofierze azteckim bogom. "
Protogwiazda: jak wygląda jej ewolucja? Ciekawostki o protogwiazdach,https://www.national-geographic.pl/artykul/protogwiazda-jak-wyglada-jej-ewolucja-ciekawostki-o-protogwiazdach,Artur Białek,['Kosmos'],"Protogwiazda jest wczesnym etapem formowania się gwiazdy – obiektem zbierającym masę z obłoku pyłowo-gazowego i zapadającym się pod wpływem działania grawitacji i procesu zagęszczania materii. Protogwiazdy wytwarzają promieniowanie podczerwone i mikrofale, ale nie emitują światła widzialnego, ani nie zachodzą w nich reakcje termojądrowe. Te zjawiska rozpoczną się dopiero w momencie, w którym protogwiazda stanie się pełnoprawną gwiazdą.  Protogwiazda, której masa jest równa masie Słońca, staje się gwiazdą ciągu głównego po ok. 10 milionach lat. Niektóre obiekty ewoluują znacznie szybciej, co ma bezpośredni związek z ich masą. Przykładowo, protogwiazda osiągająca 15-krotność masy Słońca staje się gwiazdą po upływie zaledwie 100 tys. lat. Zaledwie, bo w skali Wszechświata to jak mrugnięcie okiem. Jakie procesy zachodzą w toku ewolucji protogwiazdy? Protogwiazdy formują się z obłoków pyłowo-gazowych. Proces ten rozpoczyna się w momencie, w którym następuje ich destabilizacja i zagęszczenie materii. Należy zdać sobie sprawę z tego, że obłoki trwają we względnym bezruchu przez setki milionów lat. Procesy gwiazdotwórcze muszą zostać pobudzone przez inne wydarzenie generujące ogromną siłę. Najczęściej doprowadzają do tego wybuchy supernowych, które wytwarzają falę uderzeniową o sile mogącej wytrącić z równowagi obłok molekularny. Niestabilność grawitacyjna może być też wywołana zderzeniem galaktyk.  Gdy obłok gazowo-pyłowy, składający się przede wszystkim z helu i wodoru w postaci atomowej, osiąga odpowiednią gęstość, rozpoczyna się proces zapadania grawitacyjnego, czyli kolaps. Obiekt gromadzi coraz więcej materii, zaczyna się kurczyć (proces ten jest nazywany kontrakcją grawitacyjną), co z kolei doprowadza do wzrostu jego masy i temperatury. Zdarza się, że proces ten następuje w jednym obszarze obłoku, ale w niektórych przypadkach, występuje w kilku miejscach, powodując jego rozpad na mniejsze obiekty (globule), które kurczą się w sposób niezależny. W następstwie tego powstaje gromada gwiazd, jednak należy podkreślić, że nie wszystkie globule przeistaczają się w gwiazdę ciągu głównego. Żeby taki obiekt mógł powstać, muszą zajść reakcje termojądrowe. Dogodne do tego warunki stwarzają jedynie obiekty o minimalnej masie równej 1/12 masy Słońca. Mniejsza protogwiazda nie może stać się gwiazdą ciągu głównego. Te obiekty zmieniają się w tzw. brązowego karła (obiekt gwiazdopodobny) i osiągają masę wynoszącą 8 proc. masy Słońca. Wytwarzają pewną ilość energii, ta jest jednak zbyt mała, żeby obiekt gwiazdopodobny mógł promieniować. Jeżeli protogwiazda osiągnie masę minimalną równą 1/12 masy Słońca, temperatura w jej wnętrzu sięgnie ok. 15 milionów Kelwinów. Taka wartość zainicjuje syntezę wodoru w hel. Im większa będzie masa gwiazdy na etapie tworzenia, tym więcej promieniowania będzie wysyłać, a jej światło będzie jaśniejsze. Najmniejsze gwiazdy emitują światło czerwone, natomiast większe – niebieskie lub białe.  Gdy rozpocznie się reakcja termojądrowa, protogwiazda staje się gwiazdą ciągu głównego. Rozpoczyna się najdłuższy etap jej życia, obejmujący 70-90 proc. czasu liczonego od chwili „narodzin” gwiazdy do jej „śmierci”. Im większa jest jej masa, tym krótszy będzie cykl jej życia. Mniejsze gwiazdy, których masa jest 10-krotnie mniejsza od masy Słońca, istnieją nawet 20 bilionów lat. Mniejsze, o masie równej masie Słońca, „żyją” ok. 9 miliardów lat.  W trakcie trwania ciągu głównego, zasoby „paliwa” w postaci wodoru zaczynają się stopniowo kurczyć. Po ich wyczerpaniu, jądro mgławicy planetarnej stygnie i przechodzi w fazę białego i czarnego karła. Jeżeli jednak masa obiektu jest większa niż 2,5 masy Słońca, hel w jądrze zapala się, w następstwie czego gwiazda przechodzi w etap czerwonego olbrzyma lub nadolbrzyma.  Na skutek wypalenia, małe gwiazdy po prostu znikają. Reakcje wytwarzane przez duże obiekty są jednak tak gwałtowne, że ich istnienie kończy się wybuchem supernowej albo hipernowej. Niektóre zmieniają się w czarne dziury. Protogwiazda formuje się wewnątrz obłoku molekularnego o gęstości, która nie przepuszcza światła widzialnego. To sprawia, że obserwacja tych obiektów tradycyjnymi metodami nie jest możliwa. Obiekty, które w przyszłości będą czerpały energię z syntezy termojądrowej, można obserwować wyłącznie w dłuższych falach elektromagnetycznych, przede wszystkim – w dalekiej podczerwieni. Wynika to z faktu, że właśnie tam znajduje się maksymalny poziom jasności pyłu i kluczowe przejścia molekularne, które mogą być wykorzystane do pomiaru gęstości gazu i temperatury w bezpośrednim otoczeniu obiektu.  Ziemska atmosfera uniemożliwia przenikanie większości pasm podczerwieni. W rezultacie, jeszcze nie tak dawno temu jedyne obserwacje protogwiazd pochodziły z niewielkich satelitów i eksperymentów balonowych. Przełom w tym temacie wprowadziły dopiero obserwacje wykonane w latach 2009–2013 przez Kosmiczne  Obserwatorium Herschela. Prowadzone badania udowodniły, że w otoczeniu protogwiazd występują liczne procesy, wśród których dominującą rolę odgrywają szoki (fale uderzeniowe), pojawiające się w momencie wyrzutu dżetów i wiatrów gwiazdowych.  Zdaniem astronomów, istniejąca materia pozwala na tworzenie znacznie większej ilości gwiazd. Co zatem wpływa na ten proces? Najprawdopodobniej wynika to z oddziaływania promieniowania UV.  Protogwiazdy emitują tylko nieznaczną ilość promieni ultrafioletowych, ale w ich otoczeniu powstaje znacznie silniejsze promieniowanie. Badania na temat jego wpływu i roli w procesie tworzenia gwiazd i ich układów planetarnych, które prowadziła dr. Agata Kraska z Centrum Astronomii Uniwersytetu Mikołaja Kopernika, rzuciły sporo światła na ten temat. Promieniowanie ultrafioletowe może doprowadzać do zmian w temperaturze i składzie chemicznym materii, z której w przyszłości powstaną układy planetarne przypominające Układ Słoneczny. Analiza modeli powstawania gwiazd pokazuje, że dość skromny (w skali Wszechświata i znajdującej się w nim materii) „przyrost naturalny” gwiazd może być wynikiem działania promieni UV. Te mogą też kształtować skład przyszłych planet, np. niszcząc wodę.  Gdy rozpoczyna się proces zapadania obłoku pyłu i gazu, z którego formują się protogwiazdy, powstaje spłaszczony dysk otaczający cały obiekt. Znajduje się w nim materia, z której powstaje nowa gwiazda, jednak najczęściej nie jest ona „zużywana” w całości. Z pozostałej materii ostatecznie tworzą się planety. Wiele aspektów związanych z procesem tworzenia się dysku protoplanetarnego wciąż jest owianych tajemnicą. Jednak cykl obserwacyjny VANDAM (VLA /ALMA Nascent Disc and Multiplicity) w obłokach molekularnych Oriona dostarczył sporo nowych informacji na ten temat."
Budowle starożytnej Grecji – najważniejsze wzniesione obiekty. Gdzie można je zobaczyć?,https://www.national-geographic.pl/artykul/budowle-starozytnej-grecji-najwazniejsze-wzniesione-obiekty,Artur Białek,['Historia'],"Kulturalna kolebka Europy zachwyca niezwykłymi obiektami sakralnymi, ale nie tylko. Greccy architekci mają w swoim dorobku także zapierające dech w piersiach budowle świeckie, które wywarły silny wpływ na style obowiązujące w innych krajach. Zanim ziemie położone w basenie Morza Śródziemnego najechali Dorowie, dominującą rolę odgrywały tam dwie kultury: mykeńska i minojska. Pierwsza z wymienionych rozwinęła się na Peloponezie i pozostawiła po sobie pamiątki w postaci grobowców, cytadel i fortyfikacji. Druga dominowała na Krecie, gdzie wznoszono pałace ociekające przepychem i bogatym zdobnictwem. Obie cywilizacje upadły około 1100 r. p.n.e., a ich ziemie przejęły plemiona z kontynentalnej części Grecji. Wówczas w tamtejszej kulturze zaczęły zachodzić zmiany, które uwidoczniły się także we wznoszonych budowlach. Architektura starożytnej Grecji rozwijała się w trzech okresach: archaicznym, klasycznym i hellenistycznym. Pierwszy z wymienionych zaczął kształtować się w IX w. p.n.e. W greckim budownictwie dominowały wówczas bliskowschodnie wpływy. Wtedy też ukształtował się typ świątyni otoczonej kolumnadą. Okres klasyczny rozpoczął się w VI w. p.n.e. Był to „złoty okres” w historii greckiej architektury i sztuki. Na znaczeniu zyskały wówczas obiekty użyteczności publicznej o charakterze świeckim, w tym gimnazjony i teatry. Dynamiczny rozwój budownictwa był pokłosiem zachodzących wówczas zmian cywilizacyjnych. Okres hellenistyczny trwał do I w. n.e. W trakcie jego trwania, w greckiej architekturze uwidoczniły się wpływy wschodnie, co objawiało się wszechobecnym zamiłowaniem do przepychu. Wznoszono monumentalne obiekty sakralne, a dominującą formą stała się arkada.  Co wznosili Grecy? Starożytna architektura była ukierunkowana przede wszystkim na budowę świątyń - miejsc kultu religijnego, w których wierni mogli oddawać cześć bóstwom. Wśród świeckich budowli na szczególne wyróżnienie zasługują teatry wznoszone na wolnym powietrzu, obiekty sportowe i agory, czyli miejskie place.  W budownictwie starożytnej Grecji wyodrębniły się trzy style architektoniczne, nazywane porządkami: Wraz z rozszerzeniem granic imperium rzymskiego, wszystkie greckie porządki zaczęły ozdabiać także budowle starożytnego Rzymu. Należy jednak podkreślić, że prekursorami artystycznej architektury byli Grecy, którzy wznieśli wiele niesamowitych obiektów. Najważniejsze budowle starożytnej Grecji opisujemy poniżej. Naszą listę otwiera dość młody zabytek, pochodzący ze 161 roku. Ateński Odeon Heroda Attyka jest uważany za jeden z najpiękniejszych odeonów, czyli budynków, w których artyści mogli zaprezentować swoje talenty. Obiekt można zwiedzać tylko przy okazji organizowanych tam wydarzeń muzycznych. Warto jednak kupić bilet na taką imprezę, bo starożytna budowla do dziś imponuje swoim niezwykłym stylem. Pozostajemy w Atenach. Utrzymana w porządku doryckim świątynia Hefajstosa i Ateny została wzniesiona w V w. p.n.e. i do dziś zachowała się w świetnym stanie. Obiekt otacza imponująca kolumnada, składająca się z 19 kolumn. Pod względem architektonicznego kunsztu, Hefajstejon często jest porównywany do Partenonu. Skoro o tym mowa, dorycka świątynia bogini Ateny, wybudowana w 432 r. p.n.e. to kolejny obiekt, który po prostu trzeba zobaczyć. Ruiny Partenonu - jednej z najważniejszych budowli Akropolu - do dziś imponują monumentalnym pięknem. Na szczególną uwagę zasługują rzeźby, w których zapisana jest historia miasta. Pałac w Knossos, czyli labirynt, w którym zamknięto mitycznego Minotaura, pochodzi sprzed 2 tys. lat p.n.e. Ruiny, które pozostały po jednym z najważniejszych zabytków kultury minojskiej, zajmują powierzchnię 17 tys. m kw. Naukowcy nie są zgodni w kwestii pierwotnego wyglądu obiektu, nie ulega jednak wątpliwości, że była to budowla imponująca pod każdym względem. Skojarzenia z labiryntem nasuwa dolny poziom pałacu, który składa się z sieci pomieszczeń magazynowych i gospodarczych. Największy ze wszystkich istniejących starożytnych teatrów został wzniesiony ok. 330 r. p.n.e. Widownia tego imponującego obiektu liczy 55 rzędów, które mogą zmieścić 14 tys. widzów. Teatr w Epidauros to najlepszy przykład kunsztu antycznych architektów - akustyka tego miejsca sprawia, że każdy odgłos ze sceny i orchestry można usłyszeć nawet w najbardziej odległych rzędach.  Kolejny punkt naszej wycieczki to największa ze wszystkich zachowanych rzeźb mykeńskich. Lwia brama (błędnie nazywana Bramą Lwów), będąca główną bramą cytadeli w Mykenach, powstała ok. 1250 r. p.n.e. Swoją nazwę zawdzięcza charakterystycznej płaskorzeźbie, która zdobi trójkąt odciążający. Dzieło przedstawia zwierzęta stojące po różnych stronach kolumny. Do dziś nie zachowały się ich głowy, jednak uważa się, że figury przedstawiają lwy. Nie brakuje jednak teorii, że płaskorzeźba była inspirowana postaciami sfinksów lub gryfów. Marmaria to kompleks świątyń, wybudowanych na terenie dawnej wyroczni. Niektóre ruiny są datowane na IV w. p.n.e. Najsłynniejsze są pozostałości świątyni tolosowej, wzniesionej na planie koła. Poza resztkami kolumnady, zachowały się po niej trzy doryckie kolumny wraz z fragmentem belki. Wracamy do Aten, gdzie wznosi się wysoka na 12 metrów marmurowa wieża. Jeden z najlepiej zachowanych ateńskich zabytków powstał w I lub II w. p.n.e. Na każdej ze ścian wieży widnieje wizerunek innego boga wiatrów. W przeszłości, obiekt był wyposażony w 8-metrowy wskaźnik wiatrów. 9 zegarów słonecznych dowodzi, że pełnił też funkcję czasomierza. Gdy dominującą religią stało się chrześcijaństwo, Wieżę Wiatrów wykorzystywano jako dzwonnicę. W zestawieniu obejmującym budowle sakralne i obiekty kulturalne nie mogło zabraknąć zabytku dawnej techniki. Podziemny akwedukt został wybudowany w VI w. p.n.e. na wyspie Samos. Całkowita długość obiektu przekracza 1000 m, a jego wysokość to 1,7 m. Bez cienia wątpliwości mówimy tu o jednym z najistotniejszych osiągnięć inżynierii helleńskiej. Tunel miał zaopatrywać miasto Pythagorion w wodę pitną, pozyskiwaną ze źródła w Agiades. Akwedukt był drążony z dwóch przeciwległych stron góry Kastro. Obie nitki minęły się o 1 metr, czego dowodzi łączenie poprowadzone pod kątem 90 stopni. Choć z dzisiejszej perspektywy wydaje się to być ogromnym błędem, to należy podkreślić, że w czasach, w których budowniczowie mogli polegać wyłącznie na wyliczeniach matematycznych, budowa tunelu była niebywałym osiągnięciem.  W greckim budownictwie kluczową rolę odgrywała architektura sakralna. Świątynie wznoszono ku czci bóstw. Grecy budowali obiekty sakralne na planie prostokąta. Dachy świątyń były wspierane kolumnami. Szczególne miejsce w greckiej architekturze sakralnej zajmowały mauzolea. Ta nazwa nawiązuje do grobowca Mauzoleosa w Halikarnasie, uznanego za jeden z siedmiu antycznych cudów świata. Greckie teatry były wznoszone ku czci boga Dionizosa. Budowle starożytnego Rzymu czerpały pełnymi garściami z greckiej sztuki architektonicznej. Na swój użytek Rzymianie zaadaptowali m.in. plany świątyń, układ teatru, porządek joński, dorycki i koryncki."
Polak znalazł w Omanie grę planszową sprzed 4 tysięcy lat,https://www.national-geographic.pl/artykul/polak-znalazl-w-omanie-gre-planszowa-sprzed-4-tysiecy-lat,Unknown,['Odkrycia'],"Od kilku lat gry planszowe przeżywają swego rodzaju renesans. Trzeba przyznać, że od czasów popularności Chińczyka sporo się zmieniło. Dzisiejsze planszówki to nierzadko małe dzieła sztuki z rozbudowaną fabułą. Grają w nie już nie tylko najmłodsi, ale także coraz częściej dorośli. Nie jest to jednak nowa rozrywka. Jak się okazuje, sięga nawet kilku tysięcy lat wstecz. Pod koniec 2021 r. zespół archeologów odnalazł kamienną płytę z wyrzeźbioną kratką i otworami. Przedmiot liczy 4 tysiące lat. Wyjątkowe znalezisko jest efektem prac wykopaliskowych prowadzonych w dolinie Kumayrah w Omanie. Grupę badaczy prowadzili Piotr Bieliński z Polskiego Centrum Archeologii Śródziemnomorskiej oraz sułtan al-Bakri, dyrektor generalny ds. starożytności Omanu. W oficjalnym oświadczeniu Piotr Bieliński powiedział, że podobne gry znajdowano wcześniej „na obszarach rozciągających się od Indii, przez Mezopotamię, aż po wschodnią część Morza Śródziemnego”. Jako przykład podał jedną z najstarszych „planszówek” odkrytą w w 1922 r. w starożytnym mezopotamskim mieście Ur na cmentarzu królewskim. Wiek znaleziska oszacowano wówczas na około 4500 lat. Dwuosobowa gra strategiczna przypomina zasadami tryktraka. Co ciekawe, warcaby także mogą być znacznie starsze, niż nam się wydaje. Według części badaczy już 1800 lat temu znudzeni rzymscy żołnierze wyrzeźbili planszę do gry na ścianach Bramy Damasceńskiej w Jerozolimie. Kamienna gra planszowa to tylko jedno z wielu znalezisk archeologów. Odkryto również pozostałości kamiennych wież (jedna z nich mierzyła prawdopodobnie ponad 18 metrów). Szczególnie interesujące są dowody na to, że w okolicy już od 3200 do 1200 lat p.n.e. wytwarzano miedź. – To świadczy o tym, że osada uczestniczyła w lukratywnym handlu miedzią, z którego według wzmianek w tekstach klinowych z Mezopotamii, słynął wówczas dzisiejszy Oman – komentuje Bieliński w oświadczeniu. Dodatkowo wykopane przedmioty wskazują na to, że region nie stracił kluczowej roli w handlu i produkcji w późniejszych latach między 1100 a 600 r. p.n.e. W dolinie Kumayrah nie bez powodu regularnie prowadzone są prace badawcze. Naukowcy trafiają tam na wiele cennych przedmiotów, będących pozostałościami głównego szlaku handlowego, który łączył kilka arabskich miast. Zespół planuje wznowić prace w 2022 r."
Pando w niebezpieczeństwie. Największy i najstarszy organizm na świecie jest powoli zjadany,https://www.national-geographic.pl/artykul/najwiekszy-i-najstarszy-organizm-na-ziemi-pando-jest-powoli-zjadany-211124024833,Michał Rolecki,"['Przyroda', 'Nauka']","Pando znajduje się się w amerykańskim stanie Utah. Ma przynajmniej kilkanaście tysięcy lat. Waży 35 razy więcej niż największe zwierzę, czyli płetwal błękitny. Zajmuje powierzchnię ponad 40 hektarów. Ale czym właściwie jest? Nazwą Pando określa się kolonię topoli osikowej Populus tremuloides (której nie należy mylić z rosnącą także w Polsce topolą osiką, Populus tremula). Należące do niej nowe drzewa wyrastają nie z nasion, ale z odrostów korzeniowych starych drzew. Topole osikowe często rosną w takich koloniach. Co jednak wyróżnia Pando, to rozmiar i wiek. Na obszarze wielkości ponad trzydziestu boisk piłkarskich rośnie ponad 47 tysięcy drzew, które stanowią jeden organizm. Są genetycznie identyczne i dzielą wspólny system korzeniowy. Pando szczególnie urokliwie prezentuje się jesienią. Fot. Scott Smith/Getty Images Ponieważ młode topole nieustannie wypierają stare, liczenie słojów poszczególnych drzew nie daje odpowiedzi na pytanie, ile lat ma Pando. Naukowcy szacują, że mógł wyrosnąć w tym miejscu z końcem ostatniego zlodowacenia, czyli 16 tysięcy lat temu. Jest więc najstarszym organizmem na Ziemi.
  Są to jednak tylko domysły. Jeśli kolonia utrzymała się również podczas zlodowacenia, równie dobrze może rosnąć tam nawet od miliona lat. Nic dziwnego, że bywa nazywana Trzęsącym się Gigantem (The Trembling Giant). Samo słowo Pando pochodzi od łacińskiego „rozciągam się”. Na łamach „The Conversation” Richard Walton, pochodzący z Utah biolog, przypomina jednak, że Pando ma poważny kłopot. Jest stale zjadany, o czym już w 2018 roku alarmowali naukowcy w „PLOS One”. Z badań wynika, że zagrożeniem dla drzew są jeleniowate. Kiedyś liczebność tych zwierząt utrzymywały w ryzach drapieżniki: wilki i pumy. Dziś stada jeleni są znacznie większe, bo drapieżników już nie ma. Z kolei status Pando (które jest rezerwatem) sprawia, że zwierzęta często uciekają tam przed myśliwymi. Zwierzętom nie sprawia wielkiej różnicy, czy skubią trawy, czy młode drzewa. Jednak trawy rosną od podstawy, zaś wszystkie pozostałe rośliny od czubka. Podskubywanie nie szkodzi więc tym pierwszym, za to nadjedzone od wierzchołka młode drzewa nie mają szans na wzrost. Jedynym miejscem, gdzie mogą rosnąć nowe drzewa, jest obszar, który kilkadziesiąt lat temu odgrodzono. Stanowi on jednak mniejszość Pando, bo zaledwie 7 hektarów. Starszym pniom zagraża z kolei zmiana klimatu, który ociepla się w niezwykle szybkim tempie. Coraz częstsze są też susze i pożary lasów. „Ostatniego lata podczas pobytu w rodzinnych stronach odwiedziłem Pando”, pisze Walton. „Spędziłem dwa dni, wędrując wśród dojrzałych pni, których liście drżały na lekkim wietrze, w młodniku i na porośniętych trawą polanach. Zachwycały mnie dzikie kwiaty rosnące pod koronami drzew, zapylające je owady, ptaki, lisy, bobry i jelenie. Wszystkie korzystały z tego samego ekosystemu zapewnianego przez Pando. To właśnie w takich momentach przypominamy sobie, że rośliny, zwierzęta i ekosystemy należy chronić.” Obszar pando zaznaczono kolorem zielonym. Fot. CC BY-SA 4.0 Pozostaje mieć nadzieję, że Pando jest bardzo odporny. Zniósł już wszak wycinanie okolicznych lasów przez europejskich kolonizatorów w XIX wieku i gwałtowny rozwój turystyki w wieku ubiegłym. Przez tysiące lat dawał też sobie radę z pasożytami, pożarami i zwierzętami. Nadal pozostaje największym i najstarszym organizmem znanym nauce."
Hawajskie wulkany pokryte śniegiem. Rzadkie zjawisko uchwycono na zdjęciach satelitarnych,https://www.national-geographic.pl/artykul/hawajskie-wulkany-pokryte-sniegiem-rzadkie-zjawisko-uchwycono-na-zdjeciach-satelitarnych,Unknown,['Przyroda'],"Hawajskie wulkany kojarzą nam się z tropikami. Tymczasem w 2021 r. biały puch pokrył tak dużą powierzchnię ich szczytów, że uznano to za drugie co do wielkości pokrycie śniegiem od czasu rozpoczęcia pomiarów – podaje Live Science.  Zdjęcie w wysokiej rozdzielczości, wykonane 6 lutego przez Operational Land Imager (OLI) na pokładzie satelity Landsat-8, pokazuje uderzający kontrast między pokrytymi śniegiem szczytami Mauna Kea i Mauna Loa a otaczającymi je skałami wulkanicznymi. OLI to wspólne przedsięwzięcie NASA i US Geological Survey. Obraz został opublikowany przez Earth Observatory NASA. Może się wydawać, że śnieg i Hawaje to dwa przeciwieństwa, ale biały puch jest tu dość często spotykany. Szczyty uśpionego wulkanu Mauna Kea i aktywnego Mauna Loa co roku są oprószane śniegiem – wynika z danych obserwatorium NASA. Rzadko jednak zdarza się, aby śnieg pokrył je tak solidnie, jak w 2021 roku. Oba hawajskie wulkany przekraczają wysokość 4170 m n.p.m. (Mauna Kea jest wyższa o zaledwie 38 m). Mauna Loa to największy wulkan tarczowy na świecie. Gigant położony jest na wyspie Hawai'i. Należy podkreślić, że pod lustrem wody znajduje się 4975 m góry, więc wysokość względna Mauna Loa to aż 9145 m. W czasach historycznych i współczesnych, wulkan Mauna Loa wybuchał łącznie 40 razy. Ostatnia erupcja miała miejsce w 1995 roku. Satelitarne zdjęcie śniegu na dwóch wulkanach na Hawajach. (Zdjęcie: © Joshua Stevens / NASA Earth Observatory) W 2021 roku w ciągu trzech tygodni trzykrotnie, począwszy od 18 stycznia, silne burze śnieżne obsypywały wulkaniczne skały śniegiem. Intensywne opady sprawiły, że na ich szczytach powstała druga co do wielkości pokrywa śnieżna od czasu rozpoczęcia prowadzenia pomiarów w 2000 roku. Mieszkańcy Hawajów cieszyli się opadami śniegu, zamieniając deski surfingowe na snowboardowe, aby skorzystać z krótkiej zmiany pogody. Według The Weather Channel opady śniegu na Hawajach oznaczają, że zimą 2021 r. biały puch spadł w każdym stanie USA, z wyjątkiem Florydy. Śnieg na Hawajach pojawia się w wyniku nagłej i znaczącej zmiany kierunku wiatru. Do zmiany dochodzi na skutek tzw. burzy Kona. To sezonowy cyklon, podczas którego wiatry wywołane przez niskie ciśnienie na północy Hawajów odwracają zwykłe północno-wschodnie pasaty w kierunku południowo-zachodnim. To sprawia, że dochodzi do zasysania wody z Oceanu Spokojnego do chmur burzowych. Te z kolei są wtłaczane siłą wiatru nad wyspy, podobnie jak masy zimnego powietrza. Dochodzi wówczas do obniżenia temperatury w wysokich rejonach do poziom poniżej zera i opadów śniegu. Obserwatorium współpracujące z NASA monitoruje opady śniegu na Hawajach od 2000 roku. Zgodnie z pomiarami tylko w 2014 roku śnieg pokrył obszar większy niż obecnie, choć pada co roku i zazwyczaj szczyt opadów przypada na luty. Jednak regularne opady śniegu na Hawajach mogą stać się rzadkością."
W Oslo znaleziono średniowieczne runy. Co oznaczają?,https://www.national-geographic.pl/artykul/w-oslo-znaleziono-sredniowieczne-runy-co-oznaczaja,Unknown,['Odkrycia'],"Miniony rok zakończył się bardzo owocnie dla norweskich archeologów. Do list osiągnięć mogą dodać dwa ważne odrycia na terenie Parku Średniowiecznego w Oslo. Wykopali bowiem kość z wyrytym nordyckim napisem i kawałek drewna również z napisem w języku nordyckim oraz łacinie. Naukowcy z Norweskiego Instytutu Badań nad Dziedzictwem podkreślają, że runiczna kość to pierwsze takie znalezisko w Oslo od 30 lat. Runy fascynują Norwegów – w końcu są jednym z najciekawszych i najbardziej tajemniczych elementów ich bogatej historii. Wielu archeologów marzy o tym, żeby znaleźć zapisy sprzed lat, jednak takie odkrycia są dość rzadkie. Nie dziwne więc, że Solveig Thorkildsen początkowo nie mogła uwierzyć własnym oczom. Dopiero kiedy wzięła przedmiot do ręki, zauważyła, że ktoś rzeczywiście wyrył na nim 14 run. Archeolodzy z NIKU przewidują, że kość żebrowa należała najprawdopodobniej do dużego konia lub krowy. Do tej pory w Oslo znaleziono tylko 27 kości z wyrytymi runami. Runiczna kość / fot. Jani Causevic, NIKU Radość naukowców była jeszcze większa, kiedy kilka dni później Thorkildsena Hornkjøl dokonała równie ekscytującego odkrycia. Badając rów, trafiła na kawałek drewna z wyrytymi runami. Ich pochodzenie datuje się na czasy średniowiecza. Kość i drewno nie zostały jeszcze zbadane w laboratorium, ale ze wstępnych analiz naukowców wynika, że runy zostały wyryte najprawdopodobniej między 1100 a 1350 r. Oba znalezione przedmioty pomogą archeologom w dowiedzeniu się więcej o ówczesnych mieszkańcach Oslo. – Te odkrycia przypominają nam o różnorodnej wiedzy i zainteresowaniach ludzi w średniowieczu – komentuje Kristel Zilmer, ekspertka runologii z Uniwersytetu w Oslo, w oświadczeniu dla „Heritage Daily”. Badaczka zauważyła, że na kawałku drewna runy zostały wyryte na trzech z czterech boków. Co ciekawe, inskrypcje zawierają łacińską frazę manus Domine lub Domini. Te słowa sugerują, że runy mogły być wykorzystane do zapisania prostej modlitwy przez chrześcijan. Zilmer przyznaje, że w średniowieczu była to dość częsta praktyka. Obok słów modlitwy widnieje również nordyckie imię Bryngjerd – tak prawdopodobnie nazywała się autorka run. Kawałek drewna z wyrytymi runami / fot. Jani Causevic, NIKU"
Gwiazdozbiory nieba północnego: jakie są ich nazwy i jak je znaleźć?,https://www.national-geographic.pl/artykul/gwiazdozbiory-nieba-polnocnego-jakie-sa-ich-nazwy-i-jak-je-znalezc,Unknown,"['Kosmos', 'Kosmos']","Niebo północne, jak sama nazwa wskazuje, umiejscowione jest po północnej stronie równika niebieskiego, który to rozdziela całą sferę niebieską na niebo północne oraz niebo południowe. Dlatego niebo północne stanowi naturalne sklepienie dla osób, które zamieszkują półkulę północną. Natomiast widoczne jest również z niektórych obszarów półkuli południowej. Im dalej na północ znajduje się obserwator, tym mniej nieba południowego jest w stanie zobaczyć, a znajdując się na biegunie północnym, widzi on wyłącznie niebo północne. Poniżej przedstawiamy najbardziej znane gwiazdozbiory nieba północnego. Najpopularniejsze gwiazdozbiory na niebie północnym to Cefeusz, Kasjopeja, Mała Niedźwiedzica oraz Wielka Niedźwiedzica. Pozostałe konstelacje nieba północnego to: Wielka Niedźwiedzica to konstelacja ciągnąca się wokół bieguna. Jej nazwa pochodzi z mitologii greckiej i jest owocem jednej z wielu sekretnych relacji Zeusa – tym razem ze śmiertelną nimfą Kallisto. Gdy żona Zeusa, Hera, dowiedziała się o kolejnej kochance męża postanowiła ukarać nimfę i zamieniła ją w niedźwiedzicę. Arkas, syn nieszczęsnej nimfy, był fanem myślistwa. Podstępna Hera w akcie zemsty zaprowadziła go na tereny zamieszkiwane przez jego matkę i namówiła na polowanie. Nieświadomy niczego Arkas uniósł oszczep, jednak dzięki interwencji Zeusa nie zabił swojej matki uwięzionej w ciele niedźwiedzicy. Najwyższy z bogów umieścił na niebie zarówno matkę jak i syna jako Wielką Niedźwiedzicę i Małą Niedźwiedzicę. Hera jednak nie chciała dopuścić, aby niedźwiedzie zaznały odpoczynku w morzu, tak jak ma to miejsce w przypadku innych konstelacji – dlatego waśnie gwiazdozbiory te krążą wokół bieguna. Ursa Maior to duży i wyrazisty gwiazdozbiór nieba północnego, będący trzecią co do wielkości konstelacją sfery niebieskiej. Z szerokości geograficznej Polski widoczny jest przez cały rok. Przy czym nieuzbrojonym okiem, czyli pozbawionym wszelkich narzędzi optycznych, jesteśmy w stanie dostrzec około 125 gwiazd z tej konstelacji. Jak ją odnaleźć? Spróbuj dostrzec siedem najjaśniejszych gwiazd, które współtworzą Wielki Wóz – jego dyszel jest jednocześnie ogonem Wielkiej Niedźwiedzicy. Wielka Niedźwiedzica to gwiazdozbiór między innymi takich gwiazd jak: Dubhe, Merak, Phecda, Megrez, Alkaid, Ksi Ursae Majoris czy SU UMa. Najjaśniejszą gwiazdą w tej konstelacji jest jednak ε UMa (Alioth), znajdująca się w odległości 83 lat świetlnych od Słońca. Chcąc przeliczyć ten dystans na dobrze nam znane kilometry, osiągnęlibyśmy długość 785767457400000 km! Jej nazwa pochodzi z języka arabskiego i oznacza „czarnego konia” lub „byka”. Co prawda w przeszłości różne nacje próbowały nadać gwieździe zróżnicowane nazwy. Na przykład Chińczycy określali ją jako Yùhéng, czyli „jadeitową tubę do patrzenia”, a Hindusi jako Angiras, stanowiącego imię jednego z siedmiu wedyjskich wieszczów. Ostatecznie jednak w 2016 roku Międzynarodowa Unia Astronomiczna ustanowiła nazwę Alioth. Mała Niedźwiedzica to słabo widoczna konstelacja nieba północnego, którą z Polski można dostrzec przez cały rok. Inna jej nazwa to Mały Wóz. Gołym okiem jesteśmy w stanie zobaczyć około 20 gwiazd z tego gwiazdozbioru, a najpopularniejszą i zarazem najjaśniejszą z nich stanowi Polaris, czyli północna Gwiazda Polarna Ziemi. Jej odległość od Słońca to 430 lat świetlnych. Ciekawostką jest, że w przeciwieństwie do innych gwiazd nieba północnego, które wschodzą i zachodzą, Polaris niemal nie zmienia swojego położenia. Dzięki temu można ją wykorzystywać do trafnego określania kierunków świata, gdyż jest ona widoczna zawsze na północy. Jak ją odnaleźć? Wystarczy zlokalizować tylne koła Wielkiego Wozu, a następnie przedłużyć pięciokrotnie odcinek dzielący Betę i Alfę Wielkiej Niedźwiedzicy. Nazwa tego gwiazdozbioru także wywodzi się z mitologii greckiej. Utożsamia się ją z synem kochanki Zeusa, Arkasa. Inne podania mitologiczne prawią jednak o tym, że Zeus zaraz po swoich narodzinach został ukryty przed swoim ojcem na jednej z greckich wysp, gdzie otoczyły go opieką dwie nimfy – Ida oraz Adrastea. Najwyższy z bogów, w ramach wdzięczności, umieścił je na nieboskłonie jako Wielką i Małą Niedźwiedzicę. Kasjopeja jest gwiazdozbiorem ustanowionym już w czasach starożytnych. Jej nazwa pochodzi z przekazów mitologicznych, zgodnie z którymi Kasjopeja była królową Etiopii. Jej cecha rozpoznawalna to zarozumiałość – królowa uważała się bowiem za bardziej urodziwą niż powszechnie znane z niezwykłej urody nimfy Nereidy. W ramach kary za zarozumiałe i samolubne postępowanie królowej, Nereidy oraz żona króla morskiego, Amfitryta, postanowiły wzburzyć wody i zesłać powodzie na królestwo Etiopii. Posejdon natomiast wysłał tam potwora, by ten pustoszył kraj. Aby temu zapobiec, Kasjopeja i jej mąż, Cefeusz, złożyli ofiarę z córki – Andromedy. Ta jednak została uratowana przez swojego przyszłego męża, Perseusza. Królowa Etiopii po dokonaniu żywota dostała się do nieboskłonu, jednak mściwe nimfy zadbały o to, aby została ona umieszczona z dala od wód, w pobliżu bieguna, często zwisając tam głową do dołu. Gwiazdozbiór ten widoczny jest z Polski przez cały rok, jednak nieuzbrojonym okiem możemy zobaczyć około 90 gwiazd. Najjaśniejszą z nich stanowi Gamma Cassiopeiae, oddalona od Słońca o 549 lat świetlnych. Żeby pokonać taką odległość, musielibyśmy okrążyć Ziemię aż 129 miliardów razy!"
W Izraelu znaleziono 1500-letnie „magiczne misy do przeklinania”. Jakie miały zastosowanie?,https://www.national-geographic.pl/artykul/w-izraelu-znaleziono-1500-letnie-magiczne-misy-jakie-mialy-zastosowanie-220311111152,Unknown,"['Historia', 'Odkrycia']","To nie było zwykłe przeszukanie domu. W trakcie nalotu w Jerozolimie izraelska policja trafiła na skradzione skarby, w tym trzy 1500-letnie „misy do przeklinania”. Zabezpieczono również monety, szkło, broń oraz ozdoby wykonane z kości słoniowej. Nie ma jednak pewności, czy wszystkie spośród setek odnalezionych artefaktów to autentyki. Naukowcy uprzedzili, że część przedmiotów mogła zostać bardzo umiejętnie podrobiona. Niektóre przedmioty pochodzą z czasów biblijnych, jednak to misy uznane za najcenniejsze. Aramejskie inskrypcje w środku dają badaczom wgląd w w wierzenia kulturowe dotyczące demonów. To też najstarsze odnalezione naczynia wykorzystywane do czarów. Policjanci podejrzewają, że autentyczne skarby zostały skradzione ze stanowisk archeologicznych na Bliskim Wschodzie i muzeów. Część z nich miała być nielegalnie wystawiona w jednym z izraelskich domów aukcyjnych. – Nieautoryzowani handlarze antykami zachęcają szabrowników do niszczenia starożytnych miejsc w poszukiwaniu znalezisk na sprzedaż. W imię chciwości plądrują starożytne miejsca, usuwając znaleziska z ich kontekstu historycznego, zaciemniając w ten sposób fragmenty historii ludzkości – czytamy w oświadczeniu Eli Eskosido, dyrektora generalnego Izraelskiego Urzędu Starożytności (IAA). Właściciel domu, w którym znaleziono między innymi „magiczne misy”, został oskarżony o posiadanie mienia, które uważa się za skradzione oraz o niezgłoszenie odkrycia zabytkowych przedmiotów. Łącznie grozi mu kara do trzech lat pozbawienia wolności. „Magiczne misy” zostały wykonane między piątym a siódmym lub ósmym wiekiem – wówczas powstały ich tysiące. Według „The Times Of Israel” starożytni mieszkańcy dzisiejszego Iraku używali ich przede wszystkim do wypędzania złych duchów z domów. Talizmany miały też inne zastosowania dostosowane do indywidualnych potrzeb klientów. Wykorzystywano je chociażby do walki z pechem, trudnościami finansowymi czy ciężkimi migrenami. fot. Israel Antiquities Authority Naczynia przyozdabiano odpowiednimi inkantacjami. Zaklęcia najczęściej zapisywano w babilońskich dialektach aramejskich, w formie spirali po wewnętrznej stronie. Aby aktywować ochronę, kupujący musiał zakopać misę pod podłogą swojego domu. Na niektórych malowano także postać demona, którego chciano przepędzić. „Misy do przeklinania” wróciły do sprzedaży po wybuchu II wojny w Zatoce Perskiej w 2003 r. Handlarze oferowali swoje magiczne przedmioty wszystkim mieszkańcom regionu, bez względu na wyznanie. Większość kupujących stanowili jednak Żydzi. Misy skonfiskowane w tracie nalotu były zapisane aramejskimi inkantacjami i cytatami z Biblii hebrajskiej, czyli Tanach. Christa Müller-Kessler, profesorka w Instytucie Studiów Orientalnych na Uniwersytecie Friedricha Schillera w Jenie w Niemczech, wyjaśnia, że jedna z mis znalezionych w Jerozolimie została przygotowana dla mężczyzny nazwanego Pahira bar Mahlapta. Prosił on o ochronę jego własności, w tym jedzenia i napojów. Druga misa przywołuje aniołów Michała i Rafaela oraz zawiera hebrajski cytat z Psalmów 121:7-8: „Pan będzie was strzegł od wszelkiego zła”. Trzecia przedstawia żeńskiego demona ze związanymi rękami i stopami."
Czy Ziemia jest płaska? 10 dowodów obalających ten mit,https://www.national-geographic.pl/artykul/10-dowodow-na-to-ze-ziemia-nie-jest-plaska,Archiwum National-Geographic.pl,"['Nauka', 'Kosmos']","Czy Ziemia jest płaska? W przypadku planety Ziemi dowodów na jej kształt jest aż nadto. Poniżej dziesięć z nich, które można zaobserwować bez konieczności odbywania podróży kosmicznej oraz bez zaawansowanej aparatury badawczej. Te dowody widać gołym okiem. Na szczęście tego, że Księżyc nie jest z sera, nie mieszkają na nim króliki i nie jest naprawdę srebrnym globem, nie trzeba już tłumaczyć. Arystoteles, obserwując zaćmienia naszego naturalnego satelity (czyli te chwile, gdy Ziemia rzuca na Księżyc cień, zasłaniając Słońce), zwracał uwagę, że kształt ziemskiego cienia jest okrągły. Skoro więc Ziemia wciąż się obraca (co udowadnia eksperyment z wahadłem Foucaulta), w połączeniu z kształtem cienia daje jasny dowód, że nie żyjemy na płaskim dysku.  Jeśli kiedykolwiek byliście nad morzem i wpatrywaliście się w horyzont, z pewnością dostrzegliście to zjawisko. Nadpływające z oddali statki nie pojawiają się od razu w całości w polu widzenia. Zdają się wypływać jakby spod wody. Oczywiście tak się nie dzieje. Jak działa to złudzenie optyczne? Bardzo dobrze obrazuje je eksperyment z mrówką wspinającą się po pomarańczy. Gdy będziemy obserwować ruch z drugiej strony owocu, mrówka wspinająca się na szczyt kuli (czyli kształtu zbliżonego do kształtu Ziemi) będzie „się wynurzać"". Identycznie działają obiekty wyłaniające się zza horyzontu, jak choćby wysokie budynki do których dopływa się po długim rejsie.  Mrówka wspinająca się po pomarańczy przypomina statek wyłaniający się na horyzoncie morza. fot. Shae Cooke / FOAP / Getty Images Tu także odwołamy się do Arystotelesa. Już w IV w. p.n.e. ten grecki filozof zaobserwował, że podróżując na północ, można obserwować inne konstelacje gwiazd niż na południu. Dodatkowo starożytny badacz zauważył, że Ziemia nie może być planetą relatywnie dużą. W przeciwnym razie każdy najmniejszy ruch człowieka znacznie zmieniłby to, co widać na rozgwieżdżonym niebie. Gdyby Ziemia była płaska, przesuwając się od Równika na północ lub południe, nie można by było obserwować „chowania się"" jednych konstelacji i wyłaniania kolejnych. Wystarczy wyjść na zewnątrz w słoneczny dzień i spojrzeć pod nogi. Nieufnym przedstawiamy prosty eksperyment. Dwa identyczne patyki wbite w ziemię pod tym samym kątem, ale w różnych miejscach, będą miały różne cienie. Dodatkowo wraz z biegiem czasu w ciągu dnia cienie te będą się zmieniać.  Eratostenes użył tego argumentu w swoich badaniach, których celem było obliczenie odległości Ziemi od Księżyca, a także obwodu naszej planety. Bez internetu, bez kalkulatora, ponad 200 lat przed naszą erą. Dwa kijki wbite w ziemię w dwóch różnych miejscach będą dawały różne cienie. fot. Donatella Loi Photography / Getty Images Kolejny eksperyment. Stojąc na równinie patrzymy na horyzont, wysilamy wzrok, używamy lornetki. Gdy zaś wejdziemy na wyższy punkt umożliwiający obserwację (wyższe piętro budynku, wzgórze), zobaczymy oczywiście więcej. Gdyby Ziemia była płaska, różnica wysokości obserwatora nie miałaby wielkiego znaczenia. Im wyżej się znajdujemy, tym dalej sięga nasz wzrok.  Podróże kształcą to fakt. Czasem można je też wykorzystywać w celach naukowych. Wyprawa samolotem pozwala zaobserwować przynajmniej 2 ciekawe zjawiska: 1. Samoloty mogą lecieć bardzo długo po względnie prostym kursie i nie wypadają za krawędź. Co więcej, są w stanie okrążyć Ziemię bez zatrzymania.  2. Jeśli spojrzy się w okno, lecąc przez Atlantyk przez większość czasu będzie można dostrzec krzywiznę Ziemi na linii horyzontu. Dawniej najlepszym do obserwacji tego zjawiska był samolot Concorde, od dawna już nie używany. Być może z czasem Concorde zastąpią pojazdy latające Virgin Galactic. Od kilku lat coraz zaawansowane są też inne projekty lotów suborbitalnych. Szczęśliwcy, którzy będą mieli możliwość wziąć w nich udział, na własne oczy przekonają się o kształcie naszej planety.  Astronomowie pracujący na pokładzie promu kosmicznego Endeavour to naoczni świadkowie kształtu planety Ziemi. fot. NASA via Getty Images Nasz świat bez wątpienia różni się od innych. Mamy przede wszystkim życie. Prócz tego Ziemia ma wiele cech wspólnych z sąsiadami w Układzie Słonecznym. Zwróćcie uwagę, że wszystkie inne planety w naszym układzie są kuliste... przypadek? Co więcej, lata badań przyniosły naukową wiedzę, jak wyglądało powstawanie planet i dlaczego mają właśnie taki kształt.  W 1610 r. Galileusz obserwował księżyce Jowisza krążące wokół niego. Opisał je wtedy jako małe planetki orbitujące wokół większej. To badanie i kolejne doprowadziły badacza do wniosku, że wszystkie planety są kuliste i krążą wokół Słońca. Sprawujący pieczę nad „odpowiednim myśleniem"" Kościół nie chciał zaakceptować takie myślenia, bo jawnie podważało to geocentryczny model wszechświata.  Płaska Ziemia nie tylko kłóci się z obserwacjami astronomicznymi, zaprzecza także potwierdzonym prawom powstawania planet i ich zachowania. Fizyki wiarą raczej nie oszukamy. Dlaczego w Nowym Jorku jest inna godzina niż w Poznaniu? Dlaczego gdy gdy to czytasz w jednym mieście Słońce jest na niebie, a w innym nie? Strefy czasowe istnieją ponieważ Słońce oświetla Ziemię z różnych stron wraz z jej obrotem wokół własnej osi. Gdyby Ziemia była płaska w każdym jej punkcie pora dnia byłaby identyczna. Co więcej, gdyby Słońce działało jak reflektor oświetlający planetę, w każdym punkcie obserwowalibyśmy tę gwiazdę na tej samej wysokości, co oczywiście nie zgadza się zbytnio ze stanem faktycznym. Przypadek? Nie, kulistość. Ciekawostka o masie: przyciąga inne ciała. Siła tego przyciągania zależna jest od ich masy i odległości między nimi. To siła skierowana w stronę centrum danego ciała. Zatem, gdyby Ziemia była płaska, grawitacja w jej różnych częściach byłaby zróżnicowana, bo odległość ciał na jej powierzchni od środka byłaby inna. W praktyce gdzieś niedaleko krawędzi moglibyśmy skakać na wysokość wysokich pięter budynków. Ciekawe? Może i tak, ale niemożliwe. Przynajmniej nie w tej rzeczywistości. Tymczasem na Ziemi grawitacja działa tak samo we wszystkich miejscach.  Grawitacja działa tak samo w każdym punkcie naszej planety. fot. Catherine Falls Commercial / Getty Images Tak, mamy je, nie z komputerowych programów, nie z symulacji, nie z wizualizacji, lecz po prostu zdjęcia wykonane w przestrzeni kosmicznej pokazujące nasz świat z zewnątrz. Nie jest je trudno znaleźć i stanowią najbardziej dosłowny i najmocniejszy argument za kulistym kształtem naszej planety.  Źródło: PopSci"
Kosmiczny hotel ma być otwarty w 2027 roku. Jakie atrakcje zaoferuje gościom?,https://www.national-geographic.pl/artykul/tak-wygladac-ma-pierwszy-hotel-orbitalny,Jan Sochaczewski,['Kosmos'],"Firma snująca plany kolonizacji przestrzeni pozaziemskiej pracuje nad urzeczywistnieniem jednego z częściej pokazywanych w popkulturowym sci-fi wynalazków, czyli sztucznej grawitacji. Choć „używał” jej już Kubrick w „Odysei kosmicznej 2001”, filmie z 1968 r., nadal pozostaje ona w sferze fantazji. Orbital Assembly Corporation (OAC) sprzedaje potencjalnym inwestorom wizję stacji orbitalnej o nazwie Voyager. To kosmiczny hotel, w którym żyć mogłoby nawet 400 osób. I tak jak pokazują to „realistyczne” filmy o podróżach kosmicznych, mieszkańcy kręcącego się szybko Voyagera korzystaliby ze sztucznej grawitacji. Gdyby OAC dopięło swego, Voyager stałby się największą stworzoną przez człowieka konstrukcją pozaziemską, w której znalazłoby się miejsce dla barów, sal gimnastycznych czy biblioteki. Odważny pomysł wspierają eksperci wywodzący się z NASA, inżynierowie i piloci doświadczalnych maszyn testowanych przez siły powietrzne USA. Kosmiczny hotel ma zostać zaprojektowany na wzór tzw. torusa Stanforda. To samowystarczalny kosmiczny habitat w kształcie opony. Początek ma być skromny. Na orbicie zbudowany ma zostać 60-metrowy prototyp. Ma on pokazać realne możliwości wytwarzania sztucznej grawitacji poprzez generowanie odpowiedniego momentu obrotowego.  Idea wykorzystania siły odśrodkowej do tworzenia sztucznego przyciągania nie jest nowa. W 1883 roku Konstantin Ciołkowski rozważał tworzenie wygodnego habitatu na orbicie ziemskiej. W książce „Свободное пространство” (ros. wolna przestrzeń) pokazał prosty projekt obrotowej konstrukcji mającej imitować ciążenie. 
Domena publiczna/Konstantyn Ciołkowski Pod wpływem wizji stacji kosmicznej wymyślonej przez słoweńskiego uczonego Hermanna Noodunga pod koniec lat 30. XX wieku, nazista i pionier podboju kosmosu Wernher von Braun zaprojektował swój pozaziemski habitat. Dysk o średnicy blisko 80 metrów miał kręcić się z prędkością 3 obrotów na minutę, co zdaniem von Brauna miało zapewnić przyśpieszenie odśrodkowe o wartości 0,3 g. 
Domena publiczna/Chesley Bonestell Co do aktualnego projektu OAC, gdy już uda się wykazać wykonalność projektu z pomocą „miniatury”, konstrukcja właściwego Voyagera (bezpośrednio na orbicie) powierzona zostanie „gigantycznemu robotowi” o akronimie STAR (Structure Truss Assembly Robot). Budowa prototypu tego mechanicznego robotnika została już zlecona inżynierom w Kalifornii. Jak przy wszystkich projektach w skali kosmicznej, głównym problemem dla pomysłodawców Voyagera jest finansowanie ich projektu. Zdaniem serwisu Futurism ekipa stojąca za projektem orbitalnego hotelu „odrobiła pracę domową”, nawet jeżeli ich ekstrawagancka wizja nie ziści się w najbliższych dekadach. Bo dobrze, że ktokolwiek planuje coś na przyszłość. 

Orbital Assembly Corporation W 2019 roku m.in. CNN zwrócił uwagę na projekt kalifornijskiej firmy Gateway Foundation. Chodził o stworzenie stacji kosmicznej, która, niczym wielki liniowiec oceaniczny, żeglować miałaby po orbicie Ziemi. Tamta konstrukcja złożona z 24 modułów nosiła nazwę stacji Von Brauna i miała zostać ukończona do 2027 roku. Kilka lat później te same wygenerowane w komputerze grafiki promują projekt Voyager Station. I zbudować go ma inna firma (OAC), kierowana przez byłego pilota Johna Blincowa (kieruje też Gateway Foundation). W rozmowie z CNN właśnie Blincow zapewniał, że pomimo wywołanych pandemią opóźnień, prace na kosmicznym placu budowy ruszyć mają w 2026 roku (miały rok wcześniej). Dlaczego zrezygnowano z używania w nazwie projektu nazwiska Niemca odpowiedzialnego za projekt rakiet V2? Być może Voyager lepiej kojarzy się inwestorom. Materiał stacji przypomina kilka ciekawych faktów z rozmowy na temat ówczesnej stacji non Brauna z jej głównym projektantem, Timem Alatorre (nadal w ekipie OAC). Okazuje się, że estetyka Voyager Station jest „reakcją” na wspomniany wyżej film Kubricka. Co ciekawe, według Alatorre „Odyseja kosmiczna 2001” pokazuje, czego nie należy robić, projektując stację orbitalną. 

Orbital Assembly Corporation  Sterylność i odczłowieczenie pomieszczeń, w których żyli bohaterowie filmu, były celowym zabiegiem reżysera. Inżynierowie pracujący nad AOC chcą „w kosmos przenieść odrobinę Ziemi”. Kolory wnętrz mają być ciepłe, łóżka wygodne a hotelowy bar dobrze wyposażony. John Blincow w wywiadzie z kolei dla „Washington Post” zwraca uwagę, że kosmiczni turyści przed lotem pojazdami SpaceX na orbitę będą musieli przejść odpowiednie szkolenie, dotyczące zarówno ich kondycji psychicznej co fizycznej. Wspomniane wcześniej 400 osób mających żyć na stacji rozkładać się ma na 280 pasażerów i 112 członków załogi. The first private ISS crew in the history of humankind has been assembled.

Commander Michael Lpez-Alegra

Mission Pilot Larry Connor

Mission Specialist Mark Pathy

Mission Specialist Eytan Stibbe

Axiom Mission 1 (Ax-1): The start of a new era. pic.twitter.com/vBlr0ASRhj"
Naukowcy odnaleźli zupełnie nowy gatunek dinozaura „bez rąk”. W jaki sposób zdobywał pożywienie?,https://www.national-geographic.pl/artykul/naukowcy-odnalezli-zupelnie-nowy-gatunek-dinozaura-bez-rak-220221041824,Unknown,"['Odkrycia', 'Historia']","Nowy rodzaj dinozaura został nazwany Guemesia ochoai. Paleontolodzy odnaleźli go w formacji Los Blanquitos, w prowincji Salta. Naukowcy twierdzą, że jest bardzo blisko spokrewniony z rodziną abelizaurów z kladu teropodów.  O najnowszym odkryciu poinformowano na łamach magazynu ""Journal of Vertebrate Paleontology"". W badania zaangażowani byli naukowcy z argentyńskiego Universidad Maimónides oraz Muzeum Historii Naturalnej w Londynie. Abelizaury były mięsożernymi dinozaurami, które poruszały się na dwóch nogach. U większości znanych nauce przedstawicieli, kończyny górne stanowiły narządy szczątkowe. Zazwyczaj zwierzęta te osiągały od 5 do 9 metrów długości. Paleontolodzy, którzy odnaleźli czaszkę G. ochoai twierdzą, że chociaż bardzo przypomina abelizaura, prawdopodobnie jest to zupełnie nowy gatunek. Chodzi przede wszystkim o dwie różnice. Po pierwsze, G. ochoai nie miał rogów na głowie, co było cechą charakterystyczną między innymi karnozaura i aukazaura. Z kolei mażungazaur i radżazaur miały pojedynczy wystający do góry jeden róg. Naukowcy są zdania, że pozbawiony przednich kończyn drapieżnik był w innym stadium ewolucji i nie wytworzył jeszcze tych wyrostków kostnych. Po drugie, nowy gatunek dinozaura został odnaleziony w północnej Argentynie. Jeszcze nigdy nie odnaleziono żadnego abelizaura w tym regionie. Paleontolodzy przekonują, że gady te zamieszkiwały głównie Patagonię 70 milionów lat temu. Do tej pory naukowcom udało się opisać 35 rodzajów abelizaurów w tym regionie. Wykopanie skamieniałości G. ochoai może świadczyć o tym, że rodzina abelizaurów była jeszcze bardziej rozległa, niż nam się do tej pory wydawało. Badacze przyznają, że to niezwykłe odkrycie, ponieważ pomoże jeszcze lepiej zrozumieć historię tego obszaru, który był domem dla wielu niesamowitych stworzeń. Większość abelizaurów miało bardzo małe mózgi. W trakcie dokładnej analizy czaszki okazało się, że mózg G. ochoai był o jeszcze 70% mniejszy. Paleontolodzy nie są jednak pewni, czy ma to związek z tak dużą różnicą pomiędzy tymi dwoma gatunkami, czy mamy do czynienia z młodym osobnikiem. Poza wielkością mózgu, naukowcy zaobserwowali jeszcze jedną ciekawą cechę. G. ochoai miał z przodu czaszki rzędy małych otworów. Badacze sugerują, że taka konstrukcja kości pomagała schładzać mózg. Przez otwory przechodziły naczynia krwionośne, a płynąca przez nie nagrzana krew ochładzała się, przepływając przez skórę na głowie gada. Paleontolodzy przypominają, że teropody miały całkowicie bezużyteczne przednie kończyny. Były tak krótkie i drobne, że nie były dinozaurom do niczego potrzebne. Wyjątkiem miał być między innymi słynny Tyrannosaurus rex, czyli T-Rex, który przednie łapy wykorzystywał do chwytania ofiar, aby łatwiej mu było je ugryźć."
Wielka Brytania testuje skrócony tydzień pracy. To największy taki eksperyment do tej pory,https://www.national-geographic.pl/artykul/wielka-brytani-testuje-skrocony-tydzien-pracy-to-najwiekszy-taki-eksperyment-do-tej-pory-220607044048,Unknown,['Ludzie'],"Pomysł skrócenia tygodnia pracy z pięciu dni do czterech wraca jak bumerang. I choć jeszcze kilkanaście lat temu takie rozwiązanie mogło wydawać się co najmniej nierealne, to ostatnio coraz więcej krajów decyduje się na jego przetestowanie. Trzydniowy weekend został już zaproponowany części pracowników w Belgii. Hiszpania również ogłosiła pilotażowy projekt 4-dniowego tygodnia pracy. Tym razem badania są przeprowadzane w Wielkiej Brytanii. To największy dotychczas eksperyment testujący produktywność pracowników w czterodniowym tygodniu pracy. Bierze w nim udział 70 firm i ponad 3300 pracowników. Projekt potrwa sześć miesięcy. Pomysłodawcą przedsięwzięcia jest organizacja non-profit 4 Day Week Global, wspierana przez Cambridge University, Oxford University i Boston College. Uczelnie zbadają, jak nowy system tzw. work life balance wpłynie na życie pracowników. – Przeanalizujemy, jak ludzie zareagują na dodatkowy dzień wolny – zapowiada ekonomistka i socjolog Juliet Schor z Boston College. Naukowcy przyjrzą się nie tylko zadowoleniu z życia i pracy, ale też zdrowiu badanych, radzeniu sobie ze stresem i innych aspektom codziennego życia. 4 Day Week Global prowadzi podobne pilotażowe programy w Australii i Nowej Zelandii. Z kolei od października 2022 r. kilkumiesięczne testy zostaną przeprowadzone wśród amerykańskich i kanadyjskich pracowników. Do tej pory największe tego typu badania zorganizowano w Islandii na grupie około 2500 uczestników. Wyniki pokazały, że skrócenie tygodnia pracy przyniosło pracownikom liczne korzyści, a jednocześnie nie prowadziło do spadku ich produktywności. – Wielu pracowników czuło się lepiej. Byli bardziej pobudzeni i mniej zestresowani. To sprawiało, że mieli więcej energii na inne czynności, takie jak ćwiczenia, spotkania i hobby – podsumowali wówczas autorzy badań. Długie godziny spędzane w biurze nie zawsze przekładają się na kreatywność i wydajność. / fot. Westend61/Getty Images To zgadza się koncepcją proponowanego modelu pracy, opisywanego jako „100-80-100”. Polega na tym, że pracownicy otrzymują 100% swojej płacy, pracując przez 80% czasu przy 100-procentowej wydajności. Skrócony tydzień pracy ma mieć dodatkowo pozytywny wpływ na środowisko. Badania wskazują, że pracując mniej, zmniejszamy emisję dwutlenku węgla."
Tego jeszcze o Ziemi nie wiedzieliśmy. Po powierzchni jej jądra raz na 7 lat przebiega fala magnetyczna!,https://www.national-geographic.pl/artykul/tego-jeszcze-o-ziemi-nie-wiedzielismy-po-powierzchni-jej-jadra-raz-na-7-lat-przebiega-fala-magnetyczna-220525010240,Unknown,['Przyroda'],"Ziemia to skalista planeta w ekosferze Słońca, pokryta w większości płynną wodą. Jednak stanowi ona w istocie ogromny elektromagnes. Obracając się wokół własnej osi, generuje silne pole magnetyczne. Czyli działa podobnie, jak rowerowe dynamo. Na wizualizacjach pole magnetyczne Ziemi przedstawiane jest w postaci wybiegających z jej powierzchni linii. Linie te biegną prosto w kosmos, następnie zakrzywiają się w łuki i opadają z powrotem na planetę. Ich zasięg wyznacza zasięg ziemskiej magnetosfery, czyli pola magnetycznego Ziemi. Otacza ono naszą planetę kokonem, chroniącym nas przed wiatrem słonecznym. Czym bliżej biegunów, tym kokon ten robi się mniej szczelny. Zawdzięczamy temu m. in. możliwość oglądania zórz polarnych. Szans na to będzie coraz więcej, ponieważ od 150 lat pole magnetyczne Ziemi stopniowo słabnie. Ziemska magnetosfera nie jest stabilna również dlatego, że podlega licznym zaburzeniom lokalnym i globalnym. Co więcej, bieguny magnetyczne zmieniają swoje położenie. A co jakiś czas nawet zamieniają się miejscami! Magnetosfera nie jest też symetryczna. Wiatr słoneczny „ściska” ją, dlatego w kierunku Słońca sięga na ok. 70 tys. km. Natomiast po przeciwnej stronie Ziemi może rozciągać się na obszarze nawet kilka razy większym. Pole magnetyczne nie zaczyna się jednak od powierzchni Ziemi – jak można by sądzić, patrząc jego na uproszczone wizualizacje. Występuje również pod ziemską skorupą, licząc od miejsca, gdzie powstaje. Czyli od zewnętrznej części jądra Ziemi. Pod skorupą i płaszczem znajduje się dwuwarstwowe ziemskie jądro. Jego zewnętrzna część to płynny ocean rozgrzanych metali, przede wszystkim żelaza i niklu. Ocean ten ma 2 tys. km grubości. Obraca się wraz z Ziemią i – jak dynamo – generuje pole magnetyczne. Na granicy jądra Ziemi i płaszcza dzieje się jednak coś dziwnego. Naukowcy odkryli właśnie, że w tym obszarze porusza się nieznana wcześniej fala magnetyczna. Okres jej oscylacji wynosi 7 lat. Jej amplituda wynosi 3 km, a prędkość przesuwania się w kierunku zachodnim – 1500 km na rok. – Geofizycy od dawna rozważali istnienie takich fal. Jednak miały mieć one znacznie większe skale czasowe, niż wykazały nasze badania – komentuje Nicolas Gillet z francuskiego Université Grenoble Alpes. Naukowcy wykorzystali dane zebrane przez satelity Swarm, należące do Europejskiej Agencji Kosmicznej. To działające od 2013 r. trzy satelity, których zadaniem jest pomiar pola magnetycznego Ziemi. Uczeni połączyli te informacje z gromadzonymi między 1999 a 2021 r. danymi naziemnymi. Wtedy ukazał im się pewien wzór. Fale, których istnienie wykazała analiza danych, pojawiają się na granicy jądra i płaszcza Ziemi. Mają postać ogromnych kolumn układających się wzdłuż ziemskiej osi rotacji. Najsilniejsze są na równiku. – Prawdopodobnie ich źródłem są zaburzenia wewnątrz zewnętrznego, płynnego jądra Ziemi – mówi Gillet. – Nasze badania wskazują, że takich fal, o dłuższych okresach oscylacji, może być więcej. Na razie jednak mamy zbyt mało danych, by potwierdzić ich istnienie – dodaje. Praca francuskich geofizyków ukazała się w najnowszym numerze czasopisma naukowego „PNAS”."
Na dnie Morza Jońskiego odnaleziono olbrzymią głowę Herkulesa z Andikitiry. Czym jest ten tajemniczy posąg?,https://www.national-geographic.pl/artykul/na-dnie-morza-jonskiego-odnaleziono-olbrzymia-glowe-herkulesa-z-andikitiry-czym-jest-ten-tajemniczy-posag-220621122333,Unknown,['Odkrycia'],"O najnowszym odkryciu poinformowało greckie Ministerstwo Kultury. Władze planowały odkryć niezbadane wcześniej fragmenty wraku, który zatonął prawdopodobnie ok. I–II wieku p.n.e. Zespół nurków usuwał większe skały, które utrudniały dostęp do części statku, kiedy nagle zauważyli tajemniczą, brodatą głowę z marmuru. Naukowcy twierdzą, że głowa należy do bezgłowego posągu, który odnaleziono w tym miejscu 122 lata temu. Postać została nazwana Herkulesem z Andikitiry. Obecnie przechowywany jest w Narodowym Muzeum Archeologicznym w stolicy Grecji. Greckie Ministerstwo Kultury przekazało w oświadczeniu, że nurkowie odnaleźli również podstawę posągu, na której znajdowały się oderwane, dolne kończyny Herkulesa. Archeolodzy odkryli również dwa ludzkie zęby, które prawdopodobnie należały do członków załogi starożytnego statku. Dalsze badania mają ujawnić, w jakim wieku marynarze byli w chwili śmierci, ich płeć oraz pochodzenie.  Co ciekawe, uczeni znaleźli także nietypowe, amorficzne metalowe przedmioty. Badacze zastanawiają się, czy mogą być to brakujące fragmenty mechanizmu z Andikitiry. To starożytny przyrząd, który miał zostać zaprojektowany do obliczania pozycji ciał niebieskich. 120 lat temu odkryto go na pokładzie wraku. Naukowcy twierdzą, że maszyna, która składa się z 37 kół zębatych wykonanych z brązu, powstała ok. 205 roku p.n.e. Miała być pierwszym w historii, analogowym komputerem. Był to jednak okres upadku świata hellenistycznego i początek ekspansji Cesarstwa Rzymskiego na terenach starożytnej Grecji. Niektóre teorie wskazują, że mechanizm może być dowodem na niezwykłe, jak na tamte czasy możliwości technologiczne Greków. W 2016 roku uczeni przeprowadzili badania, w których jednoznacznie stwierdzili, że autorami urządzenia byli Pitagorejczycy. Wrak greckiego statku handlowego odkrył nurek Elias Stadiatos w 1900 roku. Leżał się na głębokości 42 metrów, nieopodal wyspy Antykithiry. Na pokładzie znajdowały się liczne dzieła sztuki, posągi i artefakty, które dziś stanowią dziedzictwo kulturowe Grecji. To między innymi figura Efeba, Filetasa z Kos, Apolla czy Diomedesa."
"Jak działają baterie grawitacyjne, dzięki którym magazynujemy energię ze źródeł odnawialnych?",https://www.national-geographic.pl/artykul/baterie-grawitacyjne-pomoga-gromadzic-energie-ze-zrodel-odnawialnych-jak-dzialaja,Marcin Bójko,"['Nauka', 'Odkrycia']","Ramiona dźwigu za dnia chwytają bloki betonu jeden po drugim i układają w wielką wieżę, przypominającą dziecięce budowle z klocków. W nocy konstrukcja jest rozbierana i tak dzień w dzień, miesiąc po miesiącu, rok po roku. Syzyfowa praca? Nie, to oryginalny sposób na gromadzenie i przechowywanie energii – jedno z największych wyzwań, przed jakimi stoi nasza cywilizacja. Energii, choćby tej dostarczanej przez słońce, mamy dużo. Problemem jest ogromna nieprzewidywalność źródeł odnawialnych. Nie dość, że za pomocą paneli fotowoltaicznych prąd możemy generować tylko za dnia, a chcielibyśmy zużywać go całą dobę (choćby do lodówek). Na domiar złego ilość generowanej energii zależy także od pogody – zachmurzenia w przypadku fotowoltaiki, i siły wiatru, jeśli mówimy o turbinach wiatrowych. Dlatego przestawienie gospodarki na energię odnawialną jest tak skomplikowane. Nie wystarczy bowiem zbudować wielkich farm fotowoltaicznych czy wiatrowych. Równie ważna jest możliwość zgromadzenia energii tak, by można było uwalniać ją, gdy źródła odnawialne nie produkują jej wystarczająco dużo lub w ogóle tego nie robią. Brytyjczycy z firmy planują budować baterie grawitacyjne, przechwytując energię z wykorzystaniem starych szybów kopalnianych. fot. Gravitricity Problem gromadzenia energii nie jest problemem nowym. Również tradycyjna energetyka musi się z nim borykać, by szybko sprostać zmieniającemu się w ciągu doby zapotrzebowaniu na prąd. „Rozpędzenie” lub „spowolnienie” wielkiej elektrowni, takiej jak np. Bełchatów, po prostu nie jest możliwe. Podobnie wygląda to w przypadku energetyki jądrowej. Dlatego w systemach energetycznych montowane są różnego rodzaju magazyny energii. Część z nich ma za zadanie stabilizować dostawy prądu przez kilka chwil, potrzebnych do uruchomienia bardziej wydajnego źródła, np. elektrowni gazowej. Cały system budowany był jednak z myślą o tradycyjnych sposobach produkcji prądu, zdecydowanie stabilniejszych i bardziej przewidywalnych niż źródła odnawialne. Aż 95 proc. systemów przechowywania energii na świecie to tzw. elektrownie szczytowo-pompowe. Ich łączna moc wynosi 184 GW (ponad 36 razy więcej niż moc elektrowni w Bełchatowie). Zasada działania jest prosta. Elektrownia ma dwa zbiorniki wody – górny i dolny. Gdy potrzeba prądu, woda z górnego zbiornika przepuszczana jest przez turbiny generatorów do zbiornika dolnego. Z kolei nadmiar energii elektrycznej wykorzystywany jest do pompowania wody ze zbiornika dolnego do górnego. To bardzo efektywne rozwiązanie, bo sprawność cyklu wynosi ok. 80 proc. z uwzględnieniem parowania wody. Szybko można uruchomić dodatkową moc – od sygnału startu do osiągnięcia pełnej wydajności mijają zaledwie trzy minuty. Największa polska elektrownia szczytowo-pompowa o mocy 716 MW i pojemności 3,6 GWh jest w Żarnowcu. Pierwotnie miała magazynować energię z planowanej tam elektrowni atomowej. Tej jednak w końcu nie wybudowano. Nie wszędzie jednak można zbudować elektrownię wodną. Stąd pomysły, by zamiast wody użyć ciężarów, które można podnosić za pomocą silników elektrycznych, a przy ich opuszczaniu odzyskiwać przechowaną w ten sposób energię. Kilka firm na świecie buduje już instalacje tego typu. Szwajcarska Energy Vault planuje składowanie energii w postaci wielkich słupów z betonowych bloków, układanych precyzyjnie przez automatyczne dźwigi. Jeden słup jest w stanie przechować nawet 80 MWh energii. To mniej więcej tyle, ile jest w stanie zgromadzić elektrownia Czorsztyn-Nidzica-Sromowce Wyżne. Taki słup oferuje stałe zasilanie na poziomie 8 MW przez 16 godzin, czyli jest w stanie zasilać ok. 8 tys. domów jednorodzinnych. Co ważniejsze, energię można tak przechowywać dowolnie długo, bo – w odróżnieniu od wody w zbiorniku – beton nie paruje. Z kolei firma Gravitricity z Wielkiej Brytanii planuje przechowywać energię z wykorzystaniem starych szybów kopalnianych. Mają być do nich spuszczane ciężary ważące po 500 ton. Obecnie Gravitricity uruchamia instalację testową. W porcie w Edynburgu zainstalowana została 15-metrowa wieża z dwoma 25 tonowymi ciężarami. Instalacja oferuje moc 250 kW, czyli jest w stanie dostarczyć prąd do ok. 250 budynków jednorodzinnych. Rozwiązanie Gravitricity ma tę przewagę nad pomysłem Energy Vault, że moc takiego magazynu można płynnie regulować w bardzo szerokim zakresie. Można bowiem powolutku opuszczać ciężary jeden po drugim, produkując mało prądu, ale za to przez bardzo długi czas, albo spuścić wszystkie naraz z dużą prędkością, zapewniając w ten sposób szybki zastrzyk energii. Metody bazujące na grawitacji są tanie i proste do wykonania. Jednak problemem może okazać się przestrzeń niezbędna do gromadzenia energii, zwłaszcza jeśli musimy jej przechowywać naprawdę dużo. Dwustumetrowe wieże Energy Vault z pewnością znajdą swoich przeciwników argumentujących, że instalacje szpecą krajobraz. Z kolei opuszczone szyby kopalniane wykorzystywane przez Gravitricity nie są aż tak często spotykane. Możliwości wykopania nowego szybu też często są ograniczone, bo zależą od warunków geologicznych, a poza tym takie przedsięwzięcie zwiększa koszty inwestycji."
Gdzie na narty w Polsce? Pierwsze stoki są już otwarte,https://www.national-geographic.pl/artykul/gdzie-na-narty-w-polsce-pierwsze-stoki-sa-juz-otwarte,Unknown,['Ludzie'],"Za nami Mikołajki, a termometry wskazują coraz niższe wartości. W niektórych miejscach w Polsce spadł już nawet pierwszy prawdziwy śnieg, który nie rozpuszcza się tego samego dnia. Te zwiastuny nie zostawiają wątpliwości – zima zbliża się coraz większymi krokami, a wraz z nią białe szaleństwo na stokach. W ubiegłym sezonie wielu narciarzy i snowboardzistów musiało obejść się smakiem, ale w tym roku sytuacja wygląda bardziej optymistycznie. Podpowiadamy, które stoki są już otwarte i gdzie najlepiej pojechać na narty w Polsce. Nie ma przekłamania w stwierdzeniu, że piłka nożna i skoki narciarskie to dwa nieoficjalne sporty narodowe Polaków. Od grudnia do marca to właśnie o Zakopanem mówi się, że jest zimową stolicą Polski. Tłumnie przyjeżdżamy na Podhale nie tylko po to, żeby zobaczyć na żywo naszych skoczków w akcji, ale też, żeby pojeździć na nartach lub snowboardzie. Dla tysięcy osób to stały punkt ferii zimowych Narciarze, którzy planowali wyjechać w tym roku zagranicę, mogą być rozgoryczeni. Kolejne kraje w Europie zaostrzają obostrzenia sanitarne, a niektóre już wprowadziły lub planują ogłosić lockdown. W niektórych ośrodkach hotele i stoki mają być dostępne tylko dla zaszczepionych i ozdrowieńców. Jak na razie polski rząd nie planuje podobnych rozwiązań, dlatego najbezpieczniej będzie zarezerwować narciarski wyjazd w kraju. Część kompleksów narciarskich, głównie w Małopolsce i na Dolnym Śląsku, już rozpoczęła przygotowania do nadchodzącego sezonu.  Pierwsi miłośnicy sportów zimowych ruszyli już na stoki. Od początku grudnia działa między innymi Wyciąg Narciarski UFO na północno-wschodnim zboczu Wierchu Olczańskiego w Bukowinie Tatrzańskiej. Szusować można też w Czarna Góra Resort. Właściciele zapowiadają, że lada dzień oferta ośrodka zostanie poszerzona o Nocne Jazdy. Stacja Narciarska Biały Jar w Karpaczu jest czynna od kilku dni. Trasy cały są naśnieżane. Gdzie jeszcze można jeździć na nartach w Polsce? Oto lista pozostałych otwartych stoków: Sezon 2021/2022 dopiero się zaczyna, dlatego lista będzie coraz dłuższa. W weekend 10-12 grudnia zostaną otwarte kolejne stoki. Najwięcej w Zakopanem i okolicach. Gotowość ogłosiły: Kotelnica Białczańska, Bania Ski & Fun, stacja Narciarska Kaniówka, Polana Szymoszkowa, RusinSki w Bukowinie Tatrzańskiej, Harenda w Zakopanem i ośrodek Jurgów Ski. W kolejnych tygodniach najprawdopodobniej otworzą się też inne ośrodki narciarskie. Choć najwięcej stoków znajdziemy na południu Polski, to szusować można również w innych, mniej oczywistych regionach. Kilka stacji narciarskich funkcjonuje lat między innymi na Lubelszczyźnie, w okolicach Puław i Kazimierza Dolnego (Parchatka, Rąblów, Celejów). Niemałą popularnością cieszy się też ośrodek narciarski w Bałtowie, w województwie świętokrzyskim. Zarówno amatorzy, jak i profesjonaliści docenią też stoki na Kaszubach. Wyjazd na narty czy snowboard ma być dobrą zabawą i odpoczynkiem. Żeby tak było, warto pamiętać o podstawowych zasadach bezpieczeństwa. Początkujący fani sportów zimowych powinni schować brawurę do kieszeni i trzymać się bezpiecznych tras. Na starcie dobrze również skorzystać z lekcji doświadczonego instruktora."
Starożytna Mezopotamia – jak wyglądało życie w najstarszej znanej cywilizacji?,https://www.national-geographic.pl/artykul/starozytna-mezopotamia-jak-wygladalo-zycie-w-najstarszej-znanej-cywilizacji,Artur Białek,['Historia'],"To właśnie starożytna Mezopotamia uważana jest za kolebkę cywilizacji, a Sumerowie - jeden z pierwotnych ludów tego regionu - wywarli niezwykle silny wpływ na dzieje starożytnego świata. Jak wyglądało życie w widłach dwóch rzek? Pierwsze społeczności zaczęły kształtować się na terenie Mezopotamii ok. 12000 lat p.n.e. (w okresie rewolucji neolitycznej). Wówczas nie można było jednak mówić o zwartej strukturze społecznej. Stworzenie pierwszej cywilizacji (nie tylko w Mezopotamii, ale i na świecie) przypisuje się Sumerom, którzy zasiedlili dorzecze Tygrysu i Eufratu mniej więcej w III tysiącleciu p.n.e. Później nastał czas panowania Imperium Akadyjskiego ze stolicą w mieście Akad. Ok. 2154 r. p.n.e., do władzy doszło miasto Aszszur, które stworzyło Imperium Asyryjskie. W 1795 r. p.n.e. równolegle zaczęło rozwijać się niezależne Imperium Babilońskie. Koniec niezależności Mezopotamii jest datowany na 539 r. p.n.e., kiedy kraina dostała się pod panowanie Persów. W 335 r. p.n.e., ziemie między dwiema rzekami znajdowały się pod panowaniem Aleksandra Wielkiego.  Zanim zaczęły powstawać pierwsze państwa-miasta, życie w starożytnej Mezopotamii skupiało się w wiejskich osadach. Te były budowane na planie koła, pośrodku którego znajdowało się rytualne ognisko, używane przy okazji odprawiania obrzędów religijnych. Domy wpływowych członków społeczności były budowane z cegły i lokalizowano je najbliżej ogniska. Rolnicy mieszkali w glinianych chatach. Pierwsze miasta, zakładane przez Sumerów, zaczęły powstawać w IV tysiącleciu p.n.e. Były to niezależne ośrodki, kontrolujące okoliczne wioski i przylegające do nich tereny uprawne. Najczęściej były otoczone wysokimi murami, a od innych osad oddzielał je piaszczysty lub błotnisty pas ziemi. W sumeryjskich państwach-miastach żyło od kilkunastu do kilkudziesięciu tys. osób. Władza spoczywała w rękach kapłanów, którzy byli kimś w rodzaju pośredników między bóstwami a ludźmi. Bogom oddawano cześć w świątyniach, przy których wznoszono zigguraty - piramidalne wieże z cegły. Badacze historii są zdania, że w ich najwyższym punkcie lokalizowano święte miejsca kultu, do których wstęp mieli wyłącznie kapłani.  Z czasem, władzę w Mezopotamii przejęli świeccy dostojnicy. Królami byli przywódcy wojskowi, którzy cieszyli się najwyższym autorytetem i którzy wsławili się najodważniejszymi czynami na polu walki. Władza była dziedziczona. W ten sposób powstały pierwsze monarchie i dynastie.  Mieszkańcy Mezopotamii byli w większości ludźmi wolnymi, cieszącymi się pełnią praw. Poza królami, kapłanami i dowódcami wojskowymi, najzamożniejszą warstwą społeczną byli właściciele ziemscy, kupcy i rzemieślnicy. Pod nimi plasowała się ludność zależna, która służyła wyżej postawionym mieszkańcom. Mowa o chłopach, którzy zajmowali się uprawą ziemi w świątynnych, królewskich i prywatnych majątkach ziemskich. Chłopi trudnili się też rybołówstwem. Wolni rolnicy, którzy świadczyli pracę najemną, pojawili się dopiero później. Najniższą warstwę społeczną stanowili niewolnicy. W większości byli to jeńcy wojenni i ludzie kupieni na targowiskach, najczęściej pochodzący spoza granic Mezopotamii. Niewolnicy służyli w domach arystokracji - kapłanów i urzędników.  Żyzne ziemie dorzecza Eufratu i Tygrysu stwarzały idealne warunki do rozwoju rolnictwa. Co uprawiano w starożytnej Mezopotamii? Przede wszystkim zboża: pszenicę jęczmień i żyto. Poza tym, uprawy obejmowały soczewicę, groch, sezam, cebulę, pory i ogórki. Uprawiano także len, który był wykorzystywany nie tylko do produkcji oleju, ale także jako surowiec tkacki. Ważną część upraw stanowiły także sady z palmami daktylowymi. Ludność starożytnej Mezopotamii trudniła się też hodowlą zwierząt gospodarskich: kóz owiec, bydła i osłów. Mniejsze znaczenie miała hodowla drobiu i trzody.  Osiągnięcia starożytnej Mezopotamii wywarły wpływ na cały starożytny świat. Bez cienia wątpliwości, odkrycia i wynalazki mieszkańców krainy w dorzeczu Eufratu i Tygrysu były motorem napędowym rozwoju cywilizacyjnego. Co wynaleźli starożytni Mezopotamczycy? Trudno jest wymienić ich wszystkie zasługi. Poniżej skupimy się na najważniejszych. Mówiąc o odkryciach, które zawdzięczamy ludom zasiedlającym Mezopotamię, na pierwszym miejscu należy wymienić pismo. Jako pierwsi pismem zaczęli posługiwać się Sumerowie, mniej więcej w IV tysiącleciu p.n.e. Właśnie z tego okresu pochodzą najstarsze artefakty piśmiennicze, zawierające hieroglify ze starożytnej Mezopotamii. Początkowo Sumerowie posługiwali się prostymi znakami, które później wyewoluowały do postaci pisma klinowego. Materiałem piśmienniczym były miękkie gliniane tabliczki, a do pisania służyła przycięta trzcina.  Inne wielkie osiągnięcie ludów Mezopotamii to wynalezienie koła garncarskiego. Proste urządzenie, wprawiane w ruch stopami lub rękoma, pozwalało szybko wytwarzać naczynia do przechowywania żywności i towarów handlowych. Ze względu na uwarunkowania geograficzne (Mezopotamia charakteryzowała się deficytem surowców naturalnych), handel stanowił ważną część mezopotamskiej gospodarki. Aby móc podróżować dalej i sprawniej, Sumerowie zbudowali pierwszą łódź żaglową. Zaczęli też w praktyczny sposób wykorzystywać koło, tworząc wozy zaprzęgowe wykorzystywane w pracach rolnych. Ludom Mezopotamii przypisuje się też wykorzystanie koni jako zwierząt zaprzęgowych. Sumerowie połączyli miedź z cyną, rozpoczynając w ten sposób epokę brązu. Był to milowy krok w rozwoju metalurgii, który całkowicie odmienił oblicze starożytnego świata. Nanosząc przypuszczalne granice starożytnej Mezopotamii na współczesną mapę, jej obszar będzie rozciągał się od północnej części Syrii po Zatokę Perską i od Iranu po Arabię. Kraina tworzy trójkąt, którego podstawa (na północy) rozciąga się między miastem Aleppo (północno-zachodnia Syria) i jeziorem Urmia (północno-zachodni Iran), a wierzchołek znajduje się przy ujściu rzeki Szatt al-Arab (południowy Irak).  Nazwa tej starożytnej krainy oznacza ""terytorium między rzekami"". To określenie odnosi się do położenia starożytnej Mezopotamii - w dolinie między Tygrysem i Eufratem. W języku greckim, słowo ""Mesopotamia"" stanowi zlepek dwóch wyrazów: ""mesos"", czyli ""środek"", oraz ""potamos"", czyli rzeka. Nazwa ""Sumerowie"" (cywilizacja, która w IV tysiącleciu p.n.e. zasiedliła starożytną Mezopotamię) w dosłownym tłumaczeniu oznacza ""czarnogłowi"". Położenie starożytnej Mezopotamii wiązało się z licznymi korzyściami, jednak miało też jedną istotną wadę. Tygrys i Eufrat wylewały ze swoich koryt nieregularnie, a opady nie występowały zbyt często. Aby rozwiązać ten problem, Sumerowie zbudowali system melioracyjny. Zasada ""oko za oko, ząb za ząb"", która oznacza, że kara wymierzona sprawcy powinna być adekwatna do jego winy, nawet dziś ma wielu wyznawców. Nie każdy o tym wie, ale ta reguła została stworzona według Kodeksu Hammurabiego.  Mniej więcej w 2000 roku p.n.e., język sumeryjski został wyparty przez akadyjski. Mowa Sumerów nie zniknęła jednak całkowicie. Nadal była używana do sporządzania naukowych, uroczystych i literackich zapisów. Sumeryjski stał się martwym językiem dopiero w pierwszym wieku n.e. Język sumeryjski miał charakter izolowany. Oznacza to, że nie da się w nim odnaleźć zaczerpnięć z innych starożytnych języków.  Pochodzenie Sumerów do dziś owiane jest aurą tajemniczości. Jedna z hipotez wskazuje, że lud ten przybył z obszaru położonego za Zatoką Perską, z Półwyspu Arabskiego albo subkontynentu indyjskiego. Niektórzy badacze wyrażają jednak przekonanie, że zanim przybyli do dorzecza dwóch rzek, Sumerowie zamieszkiwali Tybet lub Himalaje."
Już w czasach wypraw krzyżowych używano ręcznych granatów? Nowe dowody potwierdzają tę hipotezę,https://www.national-geographic.pl/artykul/juz-w-czasach-wypraw-krzyzowych-uzywano-recznych-granatow-nowe-dowody-potwierdzaja-te-hipoteze-220427121124,Unknown,['Historia'],"W muzeach na całym świecie jest sporo okrągłych naczyń z okresu średniowiecza. Przypominają dzbany lub wazy. Badanie osadu, który znajduje się w środku, pozwala określić, do czego były wykorzystywane. Jak łatwo się domyślić, tego rodzaju pojemniki miały wiele zastosowań. Przechowywano w nich żywność, oliwę, czasami zaś nawet wykorzystywano jako fajki. Nowe badania wykazały, że jedną z funkcji poprzedników dzisiejszych naczyń kuchennych było przechowywanie materiałów wybuchowych. Co sugeruje, że w czasie wojen mogły być one wykorzystywane jako granaty ręczne. Badania czterech waz, które doprowadziły do tego wniosku, zostały właśnie opublikowane w czasopiśmie naukowym „PLOS One”. Przeprowadzili je naukowcy pod kierunkiem Carneya Mathesona, archeologa molekularnego z australijskiego uniwersytetu Griffith. Przedmioty zostały znalezione w obrębie murów Starego Miasta w Jerozolimie w latach 60. XX wieku. Obecnie znajdują się w największym muzeum kanadyjskim. Jest to Royal Ontario Museum w Toronto. Naukowcy ponownie pobrali osad z den jerozolimskich naczyń i przeanalizowali jego skład chemiczny. Zgodnie z przewidywaniami okazało się, że trzy naczynia służyły do przechowywania oliwy, lekarstw, ale też perfumowanych materiałów. Czwarte naczynie różniło się od pozostałych. Był to kamionkowy garnek pozbawiony ozdób, o bardzo grubych ściankach. W osadzie z jego dna znaleziono siarkę, rtęć i magnez. Ich stężenia były znacznie wyższe niż w pozostałych naczyniach i w ziemi podebranej z miejsca, gdzie znaleziono pojemniki. – Nasze badania wykazały, że naczynia służyły nie tylko do przechowywania żywności i różnych innych rzeczy, ale również jako urządzenia wybuchowe – komentuje prof. Matheson. – Z czasów wypraw krzyżowych zachowały się relacje o przedmiotach rzucanych na twierdze krzyżowców, które powodowały głośny hałas i dawały jasne rozbłyski – dodaje. Matheson zwraca jednak uwagę, że przyczyna tych dawnych efektów pirotechnicznych może być inna niż dotychczas sądzono. – Niektórzy badacze sugerują, że naczynia zawierały proch, wynaleziony w Chinach w IX wieku. Miał on dotrzeć przez Bliski Wschód do Europy już w IX–XI wieku – opowiada Matheson. – Jednak nasze badania tego nie potwierdzają. W naczyniach nie było prochu, tylko inny materiał wybuchowy, prawdopodobnie znany tylko lokalnie. Co to mogło być? Niektórzy sugerują, że kamionkowe granaty zawierały ogień grecki. Tak określa się łatwopalną mieszankę, wynalezioną prawdopodobnie już w starożytności, a znaną z Bizancjum. Problem polega na tym, że jej skład był uznawany w Cesarstwie Bizantyjskim za tajemnicę. Za jej ujawnienie groziły surowe kary. Przepis na ogień grecki nie przetrwał do naszych czasów i nie wiadomo, co dokładnie wchodziło w jego skład."
Naukowcy chcą wysłać kosmitom obrazek z nagimi ludźmi. Co jeszcze znajdzie się w wiadomości?,https://www.national-geographic.pl/artykul/naukowcy-chca-wyslac-kosmitom-obrazek-z-nagimi-ludzmi-co-jeszcze-zostanie-zakodowane-220510115102,Unknown,['Kosmos'],"Temat kosmitów regularnie wraca nie tylko w filmach science-fiction, ale też w środowisku naukowym. W 2021 r. poruszenie wywołała wypowiedź Marka Buchanana, amerykańskiego dziennikarza popularnonaukowego. Stwierdził bowiem, że Obcy mogą być „ekstremalnie niebezpieczni” i jako ludzkość „powinniśmy być wdzięczni, że do tej pory nie udało nam się nawiązać z nimi kontaktu”. Jego słowa pewnie przeszłyby bez echa, gdyby nie fakt, że według badań większość Amerykanów wierzy w istnienie kosmitów. Z kolei połowa jest przekonana, że obcy odwiedzają Ziemię. Nie tylko Amerykanie wierzą w Obcych. W Polsce również nie brakuje miejsc, które według mieszkańców miały być odwiedzane przez UFO. W jednej z wsi na Lubelszczyźnie stoi nawet pomnik upamiętniający rzekome lądowanie statku kosmicznego. Interesujesz się kosmosem? Rozwijaj swoją pasję, czytając najlepsze książki popularnonaukowe o obcych galaktykach. Najnowszy pomysł badaczy kosmosu nie ostudzi entuzjazmu ufologów. 11 naukowców z różnych instytucji, w tym z NASA Jet Propulsion Laboratory, planuje wysłać do kosmitów zakodowaną wiadomość. Co się w niej znajdzie? Treści naukowe, a wśród nich ilustracje przedstawiające nagich ludzi. Projekt „A Beacon in the Galaxy” (BITG) został opublikowany na łamach serwisu Arxiv. Badacze proponują wysłanie wiadomości w kodzie binarnym za pomocą fal radiowych i FAST Observable Field, największego radioteleskopu na świecie. Do kodu zostanie dołączone zaproszenie dla Obcych do odpowiedzi za pomocą ich własnego aparatu radioteleskopowego. Podobna technika została zastosowana w 1974 r. Wówczas astronomowie wysłali wiadomość w kosmos za pomocą radioteleskopu Arecibo. Informacje o liczbach i Układzie Słonecznym zostały skierowane w stronę Gromady Herkulesa, oddalonej od Ziemi o 25000 lat świetlnych. Naukowcy kilkukrotnie wysyłali w kosmos przykłady osiągnięć naszej cywilizacji. Przykładowo, w 2021 r. misja Lucy zabrała ze sobą wiersz Amandy Gorman, laureatki National Youth Poet Laureate, teksty piosenek Beatlesów i skamieniałości samicy australopiteka Lucy. Zamiast na kulturze i języku, BITG ma się skupić na pojęciach bardziej zrozumiałych dla ewentualnej pozaziemskiej inteligencji. Wiadomość będzie zawierała między innymi wizualizację podwójnej helisy DNA i atomu wodoru, objaśnienia algebry, ilustrację Układu Słonecznego i mapę Ziemi. Najwięcej kontrowersji wzbudza pomysł wysłania obrazka przedstawiającego nagie ciała mężczyzny i kobiety. Uśmiechnięta para ma przyjaźnie machać. 
Zakodowany obrazek przedstawiający parę nagich ludzi./fot. arXiv – Ta informacja to odpowiedź na podstawowe oczekiwania obu stron. Pozwala na rozpoznanie naszego wyglądu, a to interesujący szczegół, zwłaszcza jeśli uda nam się nawiązać wymianę informacji lub kiedyś spotkać – tłumaczą naukowcy cytowani przez CNN. Podobny wizerunek umieszczono na pokładach sond kosmicznych Pioneer 10 i 11. Sondy te wystrzelono w kosmos w 1972 i 1973 r. Docelowo mają one opuścić Układ Słoneczny."
Ostrzeżenia wyświetlane na tablicach nad drogami mają złowieszczy wpływ na kierowców. Przełomowe badania z USA,https://www.national-geographic.pl/artykul/ostrzezenia-wyswietlane-na-tablicach-nad-drogami-maja-zlowieszczy-wplyw-na-kierowcow-przelomowe-badania-z-usa-220425123533,Unknown,"['Ludzie', 'Nauka']","Na początku poprzedniej dekady władze amerykańskiego stanu Teksas wpadły na pomysł, mający zwiększyć bezpieczeństwo na drogach. Zdecydowano, że na świetlnych tablicach nad autostradami będzie wyświetlany licznik pokazujący, ile osób od początku roku zginęło na drogach. Takie informacje ustawiano swego czasu również na polskich poboczach. Tzw. czarne punkty były miejscami, gdzie szczególnie często zdarzały się wypadki. Informowano o tym, podając, ile osób zginęło w danym miejscu, a ile zostało rannych. W Teksasie wykorzystano elektroniczny system, wyświetlający jadącym różnego rodzaju informacje, działający także w Polsce. Zazwyczaj na takich tablicach pokazuje się telefony alarmowe albo informuje o robotach drogowych na dalszym odcinku drogi. Tym razem jednak znaki wyświetlały komunikat: „W tym roku na drogach w Teksasie zginęło...” – i tu podawano aktualne statystyki. Kampania miała stanowić ostrzeżenie i skłonić kierowców do większej ostrożności. Rozpoczęła się w 2010 r. Władze Teksasu zdecydowały, że komunikaty będą wyświetlane przez jeden tydzień każdego miesiąca. Takie założenie leżące u podstaw kampanii było idealną okazją dla naukowców. Stosunkowo łatwo było bowiem zbadać, czy ostrzeżenia są skuteczne. Dwóch naukowców – Jonathan D. Hall z Uniwersytetu Minnesoty i Joshua M. Madsen z Uniwersytetu Toronto – zebrało dane z 880 „liczników śmierci”. Następnie badacze porównali je z informacjami o wypadkach w Teksasie w latach 2010–2017 r. Wyniki tej analizy okazały się na tyle zaskakujące, że zostały właśnie opublikowane w prestiżowym czasopiśmie naukowym „Science”. Efekt wyświetlania danych o zgonach okazał się całkowicie przeciwny do zamierzonego. Naukowcy odkryli, że po zobaczeniu złowieszczego komunikatu ryzyko, że kierowca będzie miał wypadek na następnych 10 km drogi, rośnie o 4,5%. Wydaje się, że nie jest to dużo. Jednak badacze wyliczyli, że w samym tylko Teksasie spowodowało to dodatkowych 2600 wypadków rocznie i o 16 ofiar śmiertelnych więcej. Gdyby zaś przełożyć to na całe Stany Zjednoczone, oznaczałoby to dodatkowych 17 tys. wypadków rocznie. – Nasze badanie pokazuje, że jednoznaczne i ostre komunikaty, trafiające bezpośrednio do odbiorcy, wypierają bardziej istotne kwestie bezpieczeństwa – napisali badacze w swojej pracy. Co to oznacza? Liczniki śmierci nie tyle ostrzegają kierowców, ile ich rozpraszają. Część ich uwagi zostaje pochłonięta niepokojem spowodowanym dostrzeżeniem komunikatu o liczbie zgonów. A to powoduje, że mniej koncentrują się na tym, co dzieje się na drodze wokół nich. Tę hipotezę potwierdzają dane statystyczne. W Teksasie liczba wypadków po wyświetlaniu komunikatów rosła na tych drogach, które były szersze, bardziej ruchliwe i miały więcej zjazdów. Czyli wymagały więcej uwagi. Naukowcy podkreślają, że również wzbudzanie w kierowcach niepokoju miało fatalne skutki. W miarę upływu czasu, gdy na komunikatach wyświetlano coraz wyższe dane o ofiarach, liczba wypadków na następnych 10 km rosła. Natomiast w styczniu, gdy licznik zerowano, liczba wypadków w cudowny sposób malała – aż o 11 proc. w stosunku do poprzedniego miesiąca. W podsumowaniu swoich badań naukowcy napisali: – Dobre intencje nie gwarantują dobrych rezultatów. Trzeba badać skutki podejmowanych interwencji, nawet tych najprostszych. Dodali również, że badanie wskazuje na prosty i tani sposób poprawy bezpieczeństwa na drogach. Jest to po prostu zlikwidowanie „liczników śmierci”."
"Czym są „zagadkowe drzwi"" na Marsie? Jest naukowe wyjaśnienie",https://www.national-geographic.pl/artykul/czym-jest-zagadkowe-wejscie-na-marsie-jest-naukowe-wyjasnienie-220517041204,Unknown,['Kosmos'],"Kilka dni temu media na całym świecie obiegło zdjęcie, które zrobił łazik NASA Curiosity. Widać na nim standardowy marsjański krajobraz, ale uwagę przykuwa jeden szczegół. W prawej części fotografii, w skale widoczny jest otwór, który przypomina „drzwi” do podziemnego pomieszczenia. Od razu pojawiły się głosy, że jest to przejście do tajemniczego tunelu Marsjan. Nic dziwnego. Wszelkie wiadomości, które mogą sugerować istnienie obcych cywilizacji, zawsze rozpalają naszą wyobraźnie. Gorąca debata rozwiązała się przede wszystkim w mediach społecznościowych. Użytkownik ufoofinterest.org pisał na Twitterze: „Co to jest? Wejście do tajnego podziemnego tunelu?”. Tego rodzaju komentarzy pojawiła się niezliczona ilość, w szczególności wśród anglojęzycznej części internautów. Najwięcej osób, które wierzą w Obcych, pochodzi właśnie ze Stanów Zjednoczonych. Z ubiegłorocznych badań wynika, że ok. 65 proc. Amerykanów wierzy w istnienie istot pozaziemskich. Ok. 51 proc. jest przekonanych, że zgłaszane co jakiś czas do mediów niezidentyfikowane obiekty latające są potwierdzeniem wizyt Obcych na Ziemi. Co ważne, mają ku temu teoretyczne podstawy. Naukowcy już dawno zgodnie przyznali, że życie pozaziemskie istnieje. W niedawnych badaniach obliczyli nawet, kiedy ludzkość wejdzie w interakcje z Obcymi. Na szczęście (lub nie), musimy jeszcze na to długo poczekać. W przypadku enigmatycznego marsjańskiego wejścia mamy o wiele prostsze wyjaśnienie. Argument o innej cywilizacji należy jednak od razu zdementować. Eksperci są zgodni, że „otwór” widoczny na zdjęciu został wytworzony przez naturalną erozję. Marsjańskie wiatry oddziaływały przez długi czas na tę konkretną skałę. Łazik wykonał zdjęcie kamerą masztową 7 maja. Jest to jednak bardzo powiększone ujęcie drobnej szczeliny w skale. NASA wyjaśnia, że otwór, który jest widoczny na fotografii, ma w rzeczywistości ok. 30 centymetrów szerokości i 45 centymetrów wysokości. Brytyjski geolog Neil Hodgson, który przez lata zajmował się geologią Marsa, powiedział w rozmowie z Live Science, że tajemnicze przejście jest prawdopodobnie wynikiem naprężenia skały. W efekcie odłamała się jej część. Co ciekawe, uczeni zwracają uwagę, że ta część jest widoczna na zdjęciu – zaledwie kilkadziesiąt centymetrów naprzeciwko otworu. Hodgson zauważa, że głaz musiał odpaść stosunkowo niedawno. – Widać, że powierzchnia nie jest mocno zerodowana przez marsjański wiatr. Moim zdaniem, ten otwór powstał całkiem niedawno – stwierdza uczony. W internecie pojawiły się również informacje o tym, że „wejście” mogło powstać na skutek trzęsienia ziemi na Marsie. Nicholas Mangold, geolog planetarny z Uniwersytetu w Nantes twierdzi, że to wyjaśnienie jest dużo mniej prawdopodobne."
Karnawał w Rio de Janeiro. Przed laty zamiast samby tańczono walca,https://www.national-geographic.pl/artykul/karnawal-w-rio-de-janerio-przed-laty-zamiast-samby-tanczono-walca,Unknown,['Ludzie'],"Pandemia koronawirusa już od prawie dwóch lat zmusza ludzi na całym świecie do zmian w codziennym życiu. Wiele osób zamieniło biura na home office w domach, a zagraniczne plany podróżnicze ustąpiły miejsca zwiedzaniu miejsc w kraju. Co prawda opracowanie i rozpowszechnienie szczepionek pozwoliło na zniesienie części obostrzeń, ale kolejne warianty wirusa, w tym Omikron, nadal utrudniają organizację masowych wydarzeń. W 2022 r. słynny karnawał w Rio De Janeiro znów odbędzie się w zmienionej formie. Tylko część wydarzeń towarzyszących karnawałowi w Rio de Janeiro będzie przebiegała zgodnie z planem. Organizatorzy musieli zrezygnować między innymi z blocos, czyli ulicznych imprez. To już drugi rok z rzędu bez jednego z najbarwniejszych elementów znanego na całym świecie karnawału. Burmistrz miasta Eduardo Paes tłumaczy, że decyzja wynika z niepokojących danych epidemicznych. Brazylia to jedno z państw najbardziej dotkniętych przez pandemię koronawirusa. Od 2020 r. wirus zabił tam ponad 620 tys. osób. W tym roku nie zabraknie jednak Sapucaí, czyli parady szkół samby. Kolorowy spektakl będzie można oglądać z trybun specjalnej areny Sambadrome Marques de Sapucaí. To właśnie taneczny pochód jest jedną z wizytówek karnawału w Rio. W paradzie biorą udział najlepsi tancerze nie tylko z Brazylii, ale również z innych krajów. Nie brakuje tu polskich akcentów. Katarzyna Kashira Stocka już kilkukrotnie zatańczyła na Sambadrome Marques de Sapucaí. Post udostępniony przez ᴋᴀꜱʜɪʀᴀ 🦋 (@kashira_samba) Kultowa arena może pomieścić ponad 80 tys. osób. Nie wiadomo jeszcze, czy w tym roku zostanie zapełniona po brzegi. W najbliższych dniach organizatorzy mają określić sanitarne obostrzenia. Karnawał w Rio de Janerio 2022 rozpocznie 25 lutego i potrwa do 2 marca. Historia brazylijskiego karnawału sięga 1723 r., kiedy do kraju przypłynęli Portugalczycy. Wówczas uliczne zabawy wyglądały zupełnie inaczej niż obecnie. Ludzie oblewali się nawzajem wodą, obrzucali błotem oraz jedzeniem – nierzadko dochodziło do bójek. W XIX w. koncepcja karnawału zaczęła się zmieniać. Zorganizowano pierwsze parady, podczas których arystokracja miała na sobie maski i bogato zdobione kostiumy. Najpopularniejszymi tańcami były walce. W połowie XIX w. parady zaczęły uświetniać platformy ciągnięte przez konie. W kolejnych dekadach karnawał stał się świętem klasy robotniczej. Ludzie przebierali się i dołączali do muzyków grających na instrumentach smyczkowych i fletach. W czasie cenzury uczestnicy pochodu wyrażali swoje niezadowolenie z politycznej sytuacji."
"Oto 3 powody, dla których twój kot budzi cię bladym świtem",https://www.national-geographic.pl/artykul/oto-3-powody-dla-ktorych-twoj-kot-budzi-cie-bladym-switem-220428105238,Unknown,"['Przyroda', 'Ludzie']","„Czas spędzony z kotem nigdy nie jest stracony” – miał powiedzieć Zygmunt Freud. Wszyscy miłośnicy kotów podpisaliby się pod tym stwierdzeniem bez wahania. Ale czy w każdych okolicznościach?  Niekiedy kot budzi się naprawdę wcześnie rano i – co gorsza – od razu budzi również swoich opiekunów. W dniu, kiedy ma się ważne spotkanie, tego rodzaju pobudka może być wyjątkowo irytująca. Jeśli zaś zwierzę zachowuje się tak regularnie, może to grozić co najmniej permanentnym niewyspaniem.  Dwie naukowczynie z Australii opisały na łamach portalu „The Conversation”, jak sobie poradzić w takiej sytuacji. Dla opiekunów kotów, które są niczym ranne ptaszki, przygotowywały 3 rady.  Susan Hazel i Julia Henning zaczynają od przypomnienia badań z 2013 r. Udowodniono wówczas, że koty, dawniej zwierzęta aktywne nocą, dostosowują swoją aktywność to trybu życia swoich opiekunów. „Co oznacza, że jeśli śpisz nocą, twój kot również powinien wówczas odpoczywać” – piszą biolożki.  Często kot śpi przy tobie. Pewna ankieta przeprowadzona w Stanach Zjednoczonych wykazała, że aż jedna trzecia kobiet śpi przynajmniej z jednym kotem. Sen zwierzęcia jest wówczas bardzo istotny dla jego opiekunki.  „Zrozumienie, dlaczego kot cię budzi, często wyjaśni ci, co zrobić, by przestał” – piszą Hazel i Henning.  To najczęstsza przyczyna wczesnej aktywności zwierzęcia. Niestety reakcją właściciela jest najczęściej natychmiastowe nakarmienie kota. Co przyniesie skutek odwrotny do zamierzonego, ponieważ kot odbierze to jako nagrodę za określone zachowanie. I będzie bardziej skłonny je powtarzać w przyszłości.  Co więc należy zrobić? Upewnić się, że kot dostaje odpowiednią ilość pokarmu w ciągu dnia. Dobrym rozwiązaniem jest nakarmienie go – lub przynajmniej danie mu przekąski – przed snem.  To jednak nie wszystko. Jeśli kot jest karmiony rano, warto sprawić, by nie wiązał tego z budzeniem się i wstawaniem z łóżka przez opiekuna. Można to zrobić, odczekując pół godziny, lub przyzwyczajając kota, że z karmieniem wiąże się jakaś specyficzna czynność. Taka jak choćby wypowiedzenie głośno: „Śniadanie!”.  „Koty uwielbiają przewidywalność” – piszą naukowczynie. I podkreślają, że zwierzę będzie czuło się najlepiej, gdy będzie miało stałe pory posiłków, zabawy, odpoczynku. To samo dotyczy ustawienia sprzętów w domu. Nowe meble czy częste przenoszenie drapaka może sprawić, że kot wróci do porannych pobudek.  To samo może się stać, gdy pojedziesz na wakacji albo w mieszkaniu pojawi się nowy domownik.  Kotom przypisuje się lenistwo i ciągłą chęć odpoczywania. Jednak – choć lubią się wylegiwać – lubią również się bawić. Powinny mieć więc w domu dostęp do zabawek, które im to umożliwią. Ważne jest, by kot mógł porozciągać się na drapaku, i by miał się gdzie wspinać. Oraz byś sam się z nim bawił, najlepiej z użyciem jakiejś zabawki.  Hazel i Henning przypominają, że koty łatwo się nudzą. Czasami więc, wymyślając dla nich zabawę, trzeba wykazać się kreatywnością. Zabaw powinno się unikać godzinę przed snem.  A jeśli zastosowanie powyższych rad nie przyniosło rezultatu? Naukowczynie piszą, że początkowo kot może spać nawet gorzej. Trzeba mu dać czas, by dostosował się do nowych zwyczajów. Zwłaszcza gdy znacznie różniły się od poprzedniej domowej rutyny.  Gdy zaś i czas nie pomoże, warto wybrać się ze zwierzęciem do weterynarza. Jego zachowanie może mieć bowiem przyczyny zdrowotne.  Źródło: The Conversation "
Druga Ziemia – Odkryto nowe światy do życia w odległości 35 lat świetlnych od Ziemi,https://www.national-geographic.pl/artykul/odkrylismy-nowe-swiaty-sprzyjajace-zyciu-tylko-35-lat-swietlnych-od-ziemi,Archiwum National-Geographic.pl,"['Kosmos', 'Odkrycia']","Zespół astronomów za pomocą Bardzo Dużego Teleskopu (VLT) znajdującego się w Europejskim Obserwatorium Astronomicznym (ESO) w Chile obserwował planety pozasłoneczne wokół gwiazdy L 98-59 w gwiazdozbiorze Ryby Latającej.  Gwiazda ta znajduje się zaledwie 35 lat świetlnych od nas. W kosmicznej skali to bardzo bliskie sąsiedztwo. W 2018 roku dwie metody pozwoliły ustalić, że krążą wokół niej przynajmniej trzy planety.  Oznacza się je literami dodawanymi do nazwy gwiazdy, ale pomija się literę a. Krążąca najbliżej gwiazdy L 98-59 planeta b jest większa od Marsa, lecz mniejsza od Ziemi. Kolejne – c i d – są większe. Zapewne są typu ziemskiego, czyli zbudowane głównie ze skał.  Astronomowie, którzy publikują pracę w „Astronomy & Astrophysics” dodają do tego kilka bardzo ciekawych odkryć. Nowe obserwacje wskazują bowiem na obecność dużych ilości wody na planecie d. Jest prawdopodobnie światem-oceanem, bo z wody składa się aż w jednej trzeciej.  Wokół gwiazdy krąży jeszcze czwarta planeta oraz prawdopodobnie piąta. Byłby to planety e oraz f. Obie krążą w „strefie życia”, czyli na tyle daleko od macierzystej gwiazdy, by utrzymać atmosferę i wodę w stanie ciekłym, ale na tyle blisko, by nie zamarzały.  Odkrycie jest przełomowe także dlatego, że po raz pierwszy udało się za pomocą pomiaru prędkości radialnej gwiazdy (czyli zaburzeń jej ruchu wywołanego przez planetę) wyznaczyć masę najmniejszej dotąd wykrytej egzoplanety. Badacze twierdzą, że znajdująca się najbliżej gwiazdy planeta b ma masę połowy Wenus, czyli nieco mniej niż połowy Ziemi.  – To duży krok naprzód w naszych możliwościach wyznaczania mas najmniejszych planet pozasłonecznych – mówi Maria Rosa Zapatero Osorio z Centrum Astrobiologii Uniwersytetu w Madrycie.  Zespół ma nadzieję, że układ będzie można obejrzeć dokładniej za pomocą teleskopu Webba, który ma trafić na orbitę w ostatnich miesiącach tego roku. Podglądać go pozwoli także Ekstremalnie Wielki Teleskop (ELT), który zostanie oddany w ESO w 2027 roku.  Oba będą mieć na tyle dużą rozdzielczość, że pozwolą na obserwacje atmosfer odległych planet i poznanie ich chemicznego składu.  – Ten układ daje nam tego przedsmak. Poszukujemy planet pozasłonecznych od narodzin astronomii. Teraz zbliżamy się to chwili odkrycia planety typu ziemskiego w strefie życia, której atmosferę będziemy mogli badać – mówi Olivier Demangeon z Instytutu Astrofizyki Uniwersytetu w Porto i główny autor pracy.  Model układu planetarnego L 98-59. fot. NASA’s Goddard Space Flight Center. W języku greckim „egzo” oznacza zewnętrzny. Określenia egzoplanety używa się do opisywania planet niewchodzących w skład Układu Słonecznego. Już w XVI wieku włoski filozof i humanista Giordano Bruno przekonywał, że widoczne na nocnym niebie gwiazdy to odległe Słońca, wokół których poruszają się planety podobne do naszej Ziemi. Jednak na odkrycie pierwszych pozasolarnych planet musieliśmy zaczekać do XX wieku. Do kwietnia 2022 roku naukowcy zaobserwowali ponad 5 tys. planet i właściwie prawie każdego dnia odkrywają kolejne. Pierwszą planetę poza Układem Słonecznym zaobserwował i opisał w 1992 roku polski astronom prof. Aleksander Wolszczan.  To jedno z najważniejszych pytań, jakie nauka zadaje sobie przynajmniej do odkrycia, że w najbliższych Ziemi układach takich jak Proxima Centauri krążą ziemiopodobne globy. Jednym z nich jest Proxima-b, którą od naszej planety dzieli zaledwie 4,24 roku świetlnego (ok. 40 bln km). W skali kosmicznej to niewielka odległość. Jednak nawet gdybyśmy umieli ją pokonać – czy mamy po co? Wiadomo, że do powierzchni Proximy-b dociera 250 razy więcej promieniowania rentgenowskiego i kilkadziesiąt razy więcej promieniowania UV niż do powierzchni Ziemi. Jego źródłem jest macierzysta gwiazda – Proxima Centauri, która jest czerwonym karłem. Czerwone karły to najliczniejsze gwiazdy we Wszechświecie. Są mniejsze od Ziemi i mniej jasne, jednak mają jedną zabójczą cechę. Są bardzo aktywne i często rozbłyskują, gwałtownie i nieprzewidywalnie zmieniając swoją jasność w całym widmie. Planety, które znajdują się w pobliżu, są wówczas zalewane wysokoenergetycznym promieniowaniem. I choć nie wiadomo, jakie dokładnie warunki panują na takich globach, nie ma wątpliwości, że silne promieniowanie uszkadza kwasy nukleinowe, które są podstawowym nośnikiem informacji genetycznej we wszystkich ziemskich organizmach. A jednak to nie oznacza, że planety takie jak Proxima-b, TRAPPIST-1e, Ross-128b czy LHS-1140b są martwe. Lisa Kaltenegger i Jack O’Malley-James przeprowadzili symulacje poziomów promieniowania UV dla tych czterech egzoplanet. Okazało się, że są one wyższe niż dzisiaj na Ziemi – ale znacząco niższe niż na Ziemi sprzed ok. 3,9 mld lat, kiedy zaczęło na niej ewoluować życie. – Wykazaliśmy, że promieniowanie UV nie przekreśla możliwości rozwijania się życia na pozasłonecznych egzoplanetach – podsumowali naukowcy w pracy opublikowanej w „Monthly Notices of the Royal Astronomical Society” Źródło: ESA, Astronomy & Astrophysics"
Niezwykłe odkrycie nieopodal Wałbrzycha. Pies odnalazł średniowieczny skarb,https://www.national-geographic.pl/artykul/niezwykle-odkrycie-nieopodal-walbrzycha-pies-odnalazl-sredniowieczny-skarb-220422122640,Unknown,"['Odkrycia', 'Historia']","Na początku kwietnia wałbrzyska Delegatura Wojewódzkiego Urzędu Ochrony Zabytków we Wrocławiu otrzymała zgłoszenie o znalezieniu zniszczonego glinianego garnka ze starymi monetami. Archeolodzy z Instytutu Archeologii Uniwersytetu Wrocławskiego, którzy badali znalezisko, nie mogli wyjść z podziwu. Wstępna analiza wykazała, że monety pochodzą prawdopodobnie z pierwszej połowy XIII wieku. Monety, które znajdowały się w garnku to tak zwane brakteaty. Były wybijane jednostronnie z cienkiej blaszki między XII a XIV wiekiem w środkowej Europie, głównie w postaci denarów. Ze względu na delikatny surowiec, tłoczono je na cienkiej podkładce. Stempel, który został odciśnięty na awersie był wypukły, natomiast rewers był wklęsłym negatywem. Te, które odnaleziono nieopodal Wałbrzycha, pochodzą głównie z mennic w Brandenburgii, Saksonii i Śląsku. W średniowieczu nie miały dużej wartości, a tworzone były głównie, żeby uzupełnić braki kruszców, głównie srebra. Władze nakazywały częstą wymianę tych monet. Zazwyczaj odbywało się to dwa, a nawet trzy razy w roku. Przeciętnie za 13 starych brakteatów otrzymywało się 12 nowych. Chodziło o to, aby lud nie gromadził nadmiaru pieniędzy. W ten sposób gospodarka królestwa miała rozwijać się bardziej stabilnie. Żeby nie dopuszczać starych monet do obiegu, były one na bieżąco przetapiane i tłoczone w nowe serie. Pracownicy Urzędu Ochrony Zabytków we Wrocławiu zwracają uwagę na to, że w związku z tym nie zachowało się wiele brakteatów z tamtego okresu.   Konserwatorzy z WUOZ twierdzą, że odkrycie jest niezwykle cenne nie ze względu na wartość materialną, lecz historyczną. Monety mogą dostarczyć nam cennej wiedzy o średniowieczu. – Same brakteaty są wdzięcznym materiałem do studiów mediewistycznych. Dominują na nich przedstawienia antropogeniczne, zoomorficzne, fantastyczne (gryfy, syreny, anioły itp.) oraz elementy architektury (wieże, mury itp.) – przekazali pracownicy WUOZ w komunikacie w mediach społecznościowych. Dodają również, że istotne w odkryciu jest to, że monety są w „zadziwiająco dobrym stanie”. – Odciski w większości są wyraźne, a same monety mało zniszczone. Z naszej wiedzy wynika, że do tej pory największe zbiory brakteatów znajdują się w Krakowie i Warszawie. Mając na uwadze liczbę obecnie znalezionych monet możemy przypuszczać, że mekką mediewistów będzie teraz Wrocław – dodają. Przy tym jakże przełomowym odkryciu nie możemy oczywiście zapomnieć, kto jest jego autorem. Średniowieczny skarb odnalazł Kajtuś, czyli pies-archeolog. Stało się to w trakcie codziennego spaceru ze swoim właścicielem. Trzeba przyznać, że zwierzę ma nosa do archeologii. Zważywszy na fakt, że polscy odkrywcy to istna czołówka, może warto się zastanowić nad tym kandydatem. "
Ile powinien jeść pies? Oto zalecana dzienna porcja dla czworonogów,https://www.national-geographic.pl/artykul/ile-razy-dziennie-dawac-jedzenie-psu-raz-dziennie-wystarczy-a-pies-bedzie-dzieki-temu-zdrowszy-211126123532,Michał Rolecki,"['Przyroda', 'Ludzie']","Istnieją dowody, że ograniczanie ilości spożywanego jedzenia może spowolnić proces starzenia. Efekt ten zaobserwowano u wielu gatunków zwierząt. Z badań na ludziach również wynika, że osoby jedzące mniej, statystycznie żyją dłużej i w lepszym zdrowiu. Poprawę przynosi nawet krótki, regularny post. Naukowcy badają tę zależność głównie u zwierząt laboratoryjnych. Tym razem przyjrzeli się zwierzakom domowym. W ramach Dog Aging Project każdy właściciel psa w Stanach Zjednoczonych może raz do roku wypełnić ankietę. Na tej podstawie badacze chcą stwierdzić, jak starzeją się psy i co ma wpływ na ich zdrowie. Matta Kaeberleina, współzałożyciela projektu badawczego i jego współpracowników zainteresowało, czy psy karmione raz dziennie rzadziej zapadają na schorzenia związane ze starzeniem się, niż te karmione częściej. Pod uwagę wzięto szeroki zakres chorób: od nowotworów, po psi odpowiednik demencji. Okazało się, że rzadsze karmienie sprzyja długowieczności.  Większość psów nie odmówi łatwej przekąski. Należy jednak uważać i niedokarmiać zbyt często zwierząt domowych. / Serhii Hudak/Ukrinform/Future Publishing via Getty Images Z ankiet wypełnionych przez 24 tysiące właścicieli psów wynika, że im częściej w ciągu dnia zwierzę jest karmione, tym częściej zapada z wiekiem na różne choroby. Kaeberlein zastrzega jednak, że to pierwsze badania, które na to wskazują. – Na ich podstawie nie zalecamy właścicielom zmiany obecnego sposobu żywienia psów – mówi. Badacz wyjaśnia, że na razie nie odkryto związku przyczynowo-skutkowego, lecz jedynie korelację. Istotna bowiem może być raczej ilość spożywanego pokarmu, a nie sama liczba porcji dziennie. Psy karmione raz dzienne mogą po prostu dostawać mniej pożywienia niż te karmione mniejszymi porcjami, ale dwa lub więcej razy na dzień. Jeśli psy dostają mniej pożywienia, jest mniejsze ryzyko, że będą otyłe. Otyłość u psów, tak samo jak u ludzi, wiąże się z wyższym ryzykiem wielu schorzeń: od cukrzycy, przez choroby serca, po nowotwory. Komentujący pracę Alex German z Uniwersytetu w Liverpoolu twierdzi, że siłą badania jest liczba ankiet, a metody statystyczne są solidne. Zwraca jednak uwagę także na ograniczenia analizy i również nie namawia do zmiany dotychczasowego sposobu żywienia psów. Większość źródeł zaleca karmienie psa dwa razy dziennie. Psy domowe swoje żywieniowe potrzeby odziedziczyły po wilkach. Na zdjęciu: wilk himalajski (Canis himalayensis). fot. Nicolas Economou/NurPhoto via Getty Images Dlaczego jedzenie raz dziennie mogłoby w ogóle wpływać na zdrowie psa? Może być to wynik ewolucji. Psy pochodzą od wilków, a drapieżniki te nie jadają codziennie. Między jedną zdobyczą a drugą mija czasem wiele dni. Wilcze pochodzenie ma bezpośrednie przełożenie na to, ile powinien jeść pies.  Projekt Dog Aging Project ma objąć inne kraje w przyszłym roku. Pozwoli to na zdobycie większej liczby ankiet. Badacze zdają sobie sprawę z ograniczeń, jakie niesie ich analiza. Mają nadzieję na przeprowadzenie badań obserwacyjnych, w których związek karmienia raz dziennie ze zdrowiem psów zostanie zbadany dokładniej."
Hiszpania wprowadza zakaz palenia papierosów na plażach. Będą surowe kary,https://www.national-geographic.pl/artykul/hiszpania-wprowadza-zakaz-palenia-papierosow-na-plazach-beda-surowe-kary-211228121843,Unknown,['Ludzie'],"Słońce, morze, miękki piasek... Co może zepsuć wypoczynek w takich okolicznościach przyrody? Cóż, możliwości jest wiele, ale jedną z największych bolączek wczasowiczów są nałogowi palacze papierosów. To, że nawet bierne palenie poważnie szkodzi zdrowiu wiedzą już chyba wszyscy. Do tego dochodzi nieprzyjemny zapach, dym i bardzo często niedopałki pozostawione na plaży. To nie tylko przykry widok, ale też zagrożenie dla zwierząt. Dlatego właśnie Hiszpania postanowiła raz na zawsze rozprawić się z osobami, które palą papierosy na plażach. Zgodnie z najnowszym prawem palenie papierosów zostanie zakazane na wszystkich hiszpańskich plażach. Rząd ogłosił poprawkę do inicjatywy o ochronie przybrzeżnych terenów kilka miesięcy po tym, jak ponad 283 tys. osób podpisało petycję w tej sprawie. Palacze, którzy nie zastosują się do zakazu, zostaną ukarani grzywną w wysokości nawet do 2 tys. euro. Kary będą nakładane przez samorządy. Wcześniej podobne prawo uchwalono w pojedynczych miastach i regionach, między innymi w Barcelonie i na Wyspach Kanaryjskich. Zeszłego lata zakaz palenia wprowadzono między innymi na niektórych plażach w południowej Francji i na Sardynii. Lokalne władze chciały ograniczyć w ten sposób rozprzestrzenianie się koronawirusa. Rząd Hiszpanii zwraca dodatkowo uwagę na inne zagrożenia. W ostatnich latach kwestia trujących niedopałków stała się poważnym problemem na całym wybrzeżu. Odpady te zawierają niebiodegradowalny polimer z tworzywa sztucznego, który uwalnia toksyczne związki. Ogólnokrajowy zakaz w Hiszpanii jest pierwszym tego typu w Europie. Nowa ustawa uzyskała 182 głosy poparcia w parlamencie i 70 przeciw. 88 polityków się wstrzymało. Analiza przeprowadzona przez Europejską Agencję Środowiska w 2018 r. wykazała, że ​​niedopałki papierosów należą do najczęściej znajdowanych przedmiotów na europejskich plażach. Naukowcy ostrzegają, że zawarta w nich nikotyna, metale i benzen mogą skazić glebę i wodne środowiska. Wyrzucane filtry papierosów mogą zostać z kolei zjedzone przez zwierzęta morskie. Hiszpański premier Pedro Sanchez często podkreśla, że kwestie związane z ochroną środowiska są centralnym elementem polityki jego rządu. Zgodnie z jego planami, do 2050 r. Hiszpania ma być neutralna pod względem emisji dwutlenku węgla."
"Gwiazdozbiór Andromedy: gdzie jest na niebie? Charakterystyka, pochodzenie, mitologia, znaczenie",https://www.national-geographic.pl/artykul/gwiazdozbior-andromedy-gdzie-jest-na-niebie-charakterystyka-pochodzenie-mitologia-znaczenie,Anna Jabłońska - Adamska,['Kosmos'],"Gwiazdozbiór Andromedy jest gwiazdozbiorem nieba północnego. To 19. pod względem wielkości gwiazdozbiór na niebie. Zajmuje obszar 722 stopni kwadratowych, a jego najjaśniejszą gwiazdą jest Alpheratz (Sirrah). Andromeda to konstelacja duża i wyrazista - łatwo ją zauważyć na niebie. Najciekawszym obiektem w niej jest Galaktyka Andromedy, leżąca około 2,5 miliona lat świetlnych od Ziemi. Gwiazdozbiór Andromedy jest gwiazdozbiorem nieba północnego, który znajdziemy w pobliżu gwiazdozbioru Perseusza, Kasjopei, Jaszczurki, Ryby, Pegaza i Trójkąta. Gwiazdozbiór Woźnicy, Wieloryba, Jaszczurki, Trójkąta, Andromedy, Cefeusza, Kasjopei i Perseusza tworzą razem rodzinę konstelacji Perseusza. Andromeda to 19. pod względem wielkości gwiazdozbiór na naszym niebie. Możemy go dostrzec na polskim niebie od lata do zimy, przy czym najlepiej widoczny jest w miesiącach jesiennych. Konkretnie gwiazdozbiór można obserwować od sierpnia (wówczas jest widoczny rankiem) do stycznia (widzimy go wtedy wieczorem). Jest widoczny na szerokościach geograficznych pomiędzy 36° S a 90° N.  Słynne gwiazdozbiory nieba północnego to między innymi gwiazdozbiór Oriona, gwiazdozbiór Lutni czy właśnie gwiazdozbiór Andromedy. Andromeda jest szczególnie chętnie poszukiwana, ponieważ możemy w niej dostrzec drobną, jasną mgiełkę - to Galaktyka Andromedy, którą da się zobaczyć gołym okiem, ale możemy też wygodnie ją obserwować przez małe lornetki. Znajdziemy ją w północnej części tej konstelacji - blisko granicy gwiazdozbioru Andromedy z gwiazdozbiorem Kasjopei. To galaktyka większa od Drogi Mlecznej, ale jednocześnie posiadająca mniejszą masę.  Najjaśniejsze gwiazdy Andromedy uzupełniają czworokąt konstelacji Pegaza. Razem z Pegazem Andromeda tworzy coś na kształt wozu z dyszlem. Gwiazdozbiór wybiega z północno-wschodniego rogu kwadratu konstelacji Pegaza, kierując się w stronę gwiazdozbioru Perseusza. Jeśli narysowalibyśmy linię, przechodzącą przez Gwiazdę Polarną oraz przez gwiazdę Cih, która lśni najjaśniej w gwiazdozbiorze Kasjopei, dotarlibyśmy właśnie do konstelacji Andromedy, a konkretnie do znajdującej się w niej gwiazdy Mirach. Najlepiej jest najpierw znaleźć konstelację Kasjopei, która posiada charakterystyczny kształt litery W. Andromeda znajduje się tuż obok.  Gwiazdy konstelacji Andromedy leżą praktycznie w jednej linii - łatwo jest zatem znaleźć i dostrzec cały gwiazdozbiór. Gołym okiem można dostrzec w konstelacji około 100 gwiazd. Niektóre z nich są oczywiście jaśniejsze od innych. Najjaśniejszą gwiazdą w całej konstelacji Andromedy jest Alpheratz, znana również jako Sirrah. Gwiazda ta uzupełnia figurę Pegaza - tworzy razem z nim wielki kwadrat. Dawniej należała zresztą do gwiazdozbioru Pegaza, a jej nazwa pochodzi jeszcze z tamtych czasów. Arabskie określenie ""surrat al-faras"" oznacza tyle co ""pępek konia"". W tej chwili zaś Alpheratz tworzy głowę Andromedy.  Kolejną, istotną gwiazdą znajdującą się w gwiazdozbiorze Andromedy jest Mirach. To druga co do jasności gwiazda w tej konstelacji, której odległość od Słońca wynosi około 197 lat świetlnych. Nazwa ""Mirach"" pochodzi od arabskiego słowa ""miʾzar"", oznaczającego ""pas"". Chodzi tu oczywiście o pas Andromedy. Mirach to czerwony nadolbrzym, który odpowiada biodru Andromedy.  Kolejną jasną gwiazdą w tym gwiazdozbiorze jest Almach. Gwiazda ta odległa jest od Słońca o około 350 lat świetlnych. To gwiazda wielokrotna, której nazwa wywodzi się również z języka arabskiego. W języku arabskim ""ʿināq al-arḍ"" oznacza ""ryś stepowy"", ""karakal"". Nazwa nawiązuje bowiem do gatunku drapieżnego ssaka z rodziny kotowatych. Arabowie znali jednak tą gwiazdę również pod inną nazwą - ""Rijl al Musalsalah"", czyli ""Stopa kobiety"".  W konstelacji Andromedy znajdziemy wiele ważnych i interesujących obiektów. Przede wszystkim Galaktykę Andromedy. To galaktyka spiralna, znana również jako Messier 31 lub M31. Czasami można się też spotkać z nazwą NGC 224. Dawniej Galaktyka Andromedy zwana też była Wielką Mgławicą w Andromedzie. Galaktyka Andromedy ma znacznie więcej gwiazd niż Droga Mleczna, w której znajduje się Ziemia. Te dwie galaktyki znajdują się na kursie kolizyjnym. Tak naprawdę - jak zdołali ustalić naukowcy - proces zderzenia tych dwóch struktur już się rozpoczął. Ostatecznie te dwie galaktyki połączą się - będzie to miało miejsce za około 4 miliardy lat. Stworzą wspólnie galaktykę eliptyczną. Niektórzy nazwali ją już roboczo ""Milkdromeda"".  Galaktyka Andromedy jest największą i najjaśniejszą galaktyką, widoczną na niebie północnym. To najbardziej oddalony obiekt, który można dostrzec z Ziemi gołym okiem. Odkryto w niej wiele źródeł promieniowania X. Najprawdopodobniej to czarne dziury. W gwiazdozbiorze Andromedy znajduje się także mgławica planetarna NGC 7662, nazywana także Mgławicą Niebieskiej Kuli Śnieżnej lub Błękitną Śnieżką. Na zdjęciach wykonanych przy pomocy Teleskopu Hubble'a wygląda jak niebieski dysk - jak patrzące na nas oko.  Warto również wspomnieć o Andromedydach. Jest to już niemal wygasły rój meteorów o radiancie w gwiazdozbiorze Andromedy, który powstał około 1846 roku z rozpadu komety Bieli. Stąd też rój znany jest także jako Bielidy. W roku 1872 wywołał silny deszcz meteorów. Do dzisiaj można zauważyć jego małą aktywność od połowy listopada. Maksimum roju przypada na 2 grudnia. Gwiazdozbiór Andromedy został tak nazwany z uwagi na mit grecki. Konstelację tą ustanowili zresztą starożytni Grecy. Żyjący w II wieku naszej ery słynny astronom Ptolemeusz, który jest autorem kompendium wiedzy o astronomii ""Mathematike Syntaxis"" (traktat znany jest również jako ""Almagest""), wymienił gwiazdozbiór Andromedy wśród 48 innych konstelacji.  Pochodzenie gwiazdozbioru nierozerwalnie związane jest z greckim mitem o Andromedzie. Stąd też Andromedę otaczają związane z nią mitologicznie postacie, jak Perseusz, Kasjopea czy Pegaz. Od potwora morskiego, który miał ją pożreć (gwiazdozbiór Wieloryba) konstelację Andromedy oddziela tylko konstelacja Ryb. Warto wiedzieć, że na średniowiecznych przedstawieniach nieba Andromeda była ukazywana razem z dwiema skałami, do których została przykuta.  Gwiazdozbiór Andromedy został tak nazwany na cześć Andromedy - córki króla Etiopii, Cefeusza oraz Kasjopei. To postać z mitologii greckiej. Cefeusz - zgodnie z mitem - również został po śmierci przemieniony w gwiazdozbiór i identyfikowany jest z gwiazdozbiorem Cefeusza. Podobnie zresztą jak Kasjopeja, matka Andromedy, która również znalazła się na niebie. Gwiazdozbiór Andromedy sąsiaduje na nieboskłonie z jedną i drugą konstelacją, jak również z Perseuszem, Pegazem i Wielorybem, którzy są w mitach powiązani z Andromedą.  Andromeda była piękną królewną. Jej matka chwaliła się nawet, że jest piękniejsza od Nereid - nimf morskich, które były córkami Nereusa i Doris, i były znane z wielkiej urody. Nimfy poprosiły więc boga mórz, jezior i rzek Posejdona, żeby ukarał królową Kasjopeję za jej pychę. Posejdon zesłał więc na kraj Cefeusza i Kasjopei potwora morskiego - Ketosa. Król i królowa szukali rozpaczliwie sposobu, by ocalić swój kraj. Wyrocznia oznajmiła, że jest na to szansa - konieczne będzie jednak złożenie w ofierze pięknej Andromedy. Gdy lud dowiedział się o tym, wymusił na rodzicach postąpienie zgodnie ze słowami Wyroczni. Andromedę przykuto więc do skały jako ofiarę dla potwora.  Piękna królewna czekała na swoje przeznaczenie. Ocalił ją jednak Perseusz - syn Danae i Zeusa. Podróżujący przez Libię i Etiopię Perseusz zauważył śliczną Andromedę i zakochał się w niej. Zmierzył się z potworem i po ciężkiej walce zgładził go. Gdy ją oswobodził, udali się razem do pałacu jej ojca, który zgodził się, by wybawca Andromedy został jej mężem. Do ślubu doszło - mimo spisku zawiązanego przez Fineusa, który był wcześniej zaręczony z dziewczyną. Warto wiedzieć, że nie bez powodu Pegaz również jest ulokowany na niebie w pobliżu konstelacji Perseusza i Andromedy. To właśnie na Pegazie - skrzydlatym koniu, zrodzonym z krwi Meduzy, której Perseusz odciął głowę - bohater wracał do domu i z jego grzbietu ujrzał piękną Andromedę. "
Helikopter marsjański Ingenuity stracił kontakt z łazikiem Perseverance. Czy to koniec przełomowej misji NASA?,https://www.national-geographic.pl/artykul/helikopter-marsjanski-ingenuity-stracil-kontakt-z-lazikiem-perseverance-czy-to-koniec-przelomowej-misji-nasa-220511115845,Unknown,['Kosmos'],"Do utraty łączności między maleńkim wiropłatem a łazikiem-laboratorium Perseverance doszło 3 maja. Na łaziku znajduje się stacja przesyłowa odbierająca dane zbierane przez Ingenuity i przekazująca je dalej, poprzez Mars Relay Network, a następnie Deep Space Network, na Ziemię. Było to najlepsze rozwiązanie, ponieważ helikopterek jest niewielki i bardzo lekki. Waży niespełna dwa kilogramy i przy obecnych parametrach ta waga nie powinna być wyższa. Dlatego to ciężki łazik wziął na siebie dodatkowe zadanie. Jednak do zerwania komunikacji nie doszło w wyniku usterki wewnętrznej czy błędu oprogramowania. Winny był sam Mars. W tym okresie roku dochodzi na Czerwonej Planecie do sezonowego wzrostu ilości pyłu w atmosferze. Jest to oznaka zbliżającej się marsjańskiej zimy. To nagromadzenie pyłu uniemożliwiło panelom słonecznym Ingenuity pełne naładowanie akumulatorów. Podczas marsjańskiej nocy jeden z instrumentów śmigłowca wszedł w stan tzw. niskiej mocy i zresetował zegary. „Gdy następnego dnia wzeszło słońce i zaczęło ładować baterie helikoptera, zegar Ingenuity nie był już zsynchronizowany z tym znajdującym się na pokładzie Perseverance. Dlatego gdy dron próbował skontaktować się ze stacją bazową na łaziku, jego sygnał nie był odbierany” – można przeczytać w oficjalnym oświadczeniu NASA. Na szczęście utrata komunikacji była krótkotrwała. Gdy inżynierowie NASA zrozumieli, gdzie leży problem, wydali Perseverance komendę nieustannego nasłuchu. Dzięki temu po dwóch dniach łączność powróciła. „Zawsze wiedzieliśmy, że marsjańska zima i sezon burz piaskowych będą poważnym wyzwania dla Ingenuity” – napisał w oświadczeniu Teddy Tzanetos z NASA Jet Propulsion Laboratory. „Naszym najwyższym priorytetem jest utrzymanie komunikacji z Ingenuity w ciągu najbliższych kilku solów” – dodał. Sol to marsjańska doba. Podobne problemy miały wcześniej łaziki marsjańskie. Słynny Opportunity, który działał na Marsie od 2003 roku i ostatecznie zamilkł w 2019 roku, kilkukrotnie przerywał nadawanie ze względu na burze piaskowe, które zasypywały jego panele słoneczne. Jednak wracał do pracy i naukowcy przez długi czas nie wiedzieli, jak do tego dochodziło. Okazało się, że na Marsie, poza burzami piaskowymi, występują też mikro-trąby powietrzne. Zmiatały one piach z paneli, co pozwalało na ponowne naładowanie akumulatorów. Jednak w przyszłych misjach helikopterów marsjańskich, a wiemy, że plany ich są już dość zaawansowane, nie można liczyć na łut szczęścia. Problem będzie musiał zostać rozwiązany. Szczególnie, że wiropłaty mają służyć jako zwiadowcy. Mają wlecieć tam, gdzie człowiek lub maszyna naziemna nie zdoła. Również do jaskiń i rozpadlin. A tam będzie panowała ciemność i wyjątkowo niskie temperatury. Przypomnijmy, że średnia temperatura na Marsie wynosi około minus 80 stopni Celsjusza. W rozpadlinach może być znacznie niższa."
Pierwsze dni wojny w Ukrainie. Fotoreportaż,https://www.national-geographic.pl/artykul/pierwsze-dni-wojny-w-ukrainie-fotoreportaz-220228041152,Unknown,['Ludzie'],"Trzeba powiedzieć to wprost. Od chwili śmierci pierwszego człowieka w Ukrainie, Władimir Putin stał się zbrodniarzem wojennym. Zbrodniarzem, który wypowiedział wojnę nie tylko niepodległej Ukrainie, ale także całej demokratycznej Europie.  Od 24 lutego zginęło już ponad 350 cywilów, w tym 14 dzieci. Rannych jest ponad 1600 Ukraińców, w tym 116 dzieci. Wojska Putina bombardują obiekty cywilne, w których giną niewinni ludzie. Zacięte walki trwają w największych miastach. Ukraina nie składa jednak broni i pokazuje całemu światu, jak skutecznie broni się przed drugą największą armią świata. Komentatorzy są zgodni, że prezydent Rosji prowadzi tak naprawdę swoją prywatną wojnę. Okazuje się, że propaganda, którą praktykuje, odkąd rozpoczęła się Wojna w Donbasie w 2014 roku, nie sprawdza się. Eksperci przyznają, że padł ofiarą własnych kłamstw. Widać to chociażby po tym, jakie nastawienie i morale mają rosyjscy żołnierze. To często ludzie, którzy nie wiedzą dokładnie, co tam robią. Już od pierwszych godzin rozpoczęcia inwazji, Zachód zapowiedział nałożenie dotkliwych sankcji, które konsekwentnie wprowadza w życie. Rosja jest już odcięta od systemu bankowego SWIFT, zablokowano część jej rezerw walutowych. Kolejne kraje zamykają swoją przestrzeń powietrzną dla samolotów z tego kraju. Dodatkowo dochodzą sankcje indywidualne wobec Putina i Ławrowa. Unia Europejska zamroziła ich aktywa.  Ta wojna pokazuje również niezwykłą solidarność Unii Europejskiej. Szefowa Komisji Europejskiej, Ursula Von Der Leyen przekazała, że wspólnota sfinansuje zakup i dostawę broni na Ukrainę. To decyzja bezprecedensowa, bo pierwsza taka w historii UE.  Na szacunek i uznanie zasługuje postawa Ukraińców i ich prezydenta. Wołodymyr Zełenski to człowiek, który z komika stał się mężem stanu. W odpowiedzi na amerykańską propozycję ewakuacji z Kijowa odpowiedział: „Potrzebuję amunicji, nie podwózki”. Codziennie stoi na czele działań obronnych i odpiera ataki agresora. Widać, że Putin nie przewidział skali ukraińskiej defensywy. Cynizm prezydenta Rosji widać szczególnie dzisiaj, 28 lutego. W momencie, w którym trwają pokojowe negocjacje pomiędzy delegacjami Ukrainy i Rosji, Charków jest bombardowany.  Wojna w Ukrainie to również olbrzymie wyzwanie logistyczne dla Polski. Granice naszego kraju już przekroczyło ponad 200 tysięcy uchodźców. Polska pokazała olbrzymie zaangażowanie w pomoc Ukraińcom. Tysiące wolontariuszy, pracowników organizacji i osób niezależnych, ochotników przyjechało w miejsca graniczne, między innymi w Medyce i Przemyślu, aby pomagać w transporcie, przekazywać ubrania, leki, jedzenie, pieluszki i zabawki dla małych dzieci. Niestety, wojna Putina uderza głównie w tych najbardziej niewinnych i bezbronnych. Oto fotoreportaż z pierwszych dni wojny w Ukrainie.  Kobieta, która ucierpiała po ataku z powietrzna na cywilną przestrzeń Charkowa, pierwszy dzień inwazji, fot. Wolfgang Schwan/Anadolu Agency via Getty Images   Mieszkaniec Gorłówki stoi na tle budynku, który został ostrzelany w wyniku ataku Rosjan, fot. Alexander Ryumin\TASS via Getty Images   Setki osób ukryły się w szkolnej piwnicy po tym, jak rakieta zniszczyła budynek, w którym mieszkali, fot.  Pierre Crom/Getty Images   Wolontariusze przygotowują koktajle Mołotowa w schronie bombowym w Kijowie. Drugi dzień inwazji, fot.nChris McGrath/Getty Images   Dziecko, które buja się na huśtawce, spogląda na budynek w Kijowie zniszczony przez rakietę, fot. Pierre Crom/Getty Images   Matka z dzieckiem na oddziale pediatrycznym, który tymczasowo znajduje się w schronie bombowym w Kijowie, fot. Chris McGrath/Getty Images   Ratownicy naprzeciwko budynku, w który uderzyła rosyjska rakieta, fot. Diego Herrera/Europa Press via Getty Images   Kobieta wygląda przez okno pociągu, który ewakuuje ludzi na Zachód Ukrainy, fot. Pierre Crom/Getty Images   Anastazja wraz z Mężem Sergiejem i psem Bulką czekają na pociąg, który ewakuuje ich z Kijowa na zachód Ukrainy, fot. Pierre Crom/Getty Images"
Życie z HIV będzie prostsze. Pojawiła się innowacyjna metoda leczenia,https://www.national-geographic.pl/artykul/zycie-z-hiv-bedzie-prostsze-w-planach-innowacyjna-metoda-leczenia,Redakcja,"['Promocja', 'Ludzie']","Współcześnie jako społeczeństwo zdajemy sobie sprawę, że zarażenie wirusem HIV nie musi być najgorszym z możliwych wyroków. Postęp w terapii antyretrowirusowej (ARV) pozwolił wydłużyć życie pacjentów, a od ponad dwudziestu lat mamy możliwość stosowania leków skutecznie hamujących replikację wirusa HIV. Oznacza to, że wirus z czasem staje się niewykrywalny dla naszego organizmu i możliwe jest rozpoczęcie pracy nad odbudową układu odpornościowego.   Należy jednak podkreślić, że wciąż można wiele zrobić w kontekście świadomości tego z czym wiąże się zarażenie i choroba. Zdaniem Dr Magdaleny Ankiersztejn-Bartczak z Fundacji Edukacji Społecznej: „osoby żyjące z HIV nadal ukrywają fakt swojego zakażenia przed większością osób, nawet przed najbliższymi. Mają świadomość, że ujawnienie faktu zakażenia może spotkać się z negatywnym odbiorem. Nadal funkcjonuje stereotyp osoby zakażonej HIV jako kogoś z marginesu społecznego. Niestety skutki są takie, że ludzie nie chcą się testować i aż 87% Polaków uważa, że HIV ich nie dotyczy. To najlepiej pokazuje, że wielu z się wydaje, że to problem „ich”, a nie „nas”. Tylko 10% Polaków decyduje się zrobić test w kierunku HIV"".   Potwierdzają to dane Positive Perspectives II – globalnego badania przeprowadzonego w społeczności osób żyjących z HIV, które miało na celu zwrócenie uwagi na potrzeby osób zarażonych. Okazuje się, że aż 46% pacjentów obawia się, że ktoś dowie się o ich chorobie. Stygmatyzacja społeczna sprawia, że ich poczucie satysfakcji z życia spada. Stres związany z codziennym przyjmowaniem leków odczuwa blisko  1/3 ankietowanych. Sposoby leczenia HIV są idealnym przykładem na potwierdzenie tezy, że tworzenie nowych leków ma nie tylko stopniowo poprawiać ich skuteczność w walce z chorobą, ale też jakość życia leczonych. Jeszcze do niedawna powszechnie stosowaną metodą leczenia było przyjmowanie codziennie trzech lub czterech leków doustnie, co mogło się wiązać z ryzykiem skutków ubocznych. Z czasem udało się twórcom nowych preparatów ograniczyć ich liczbę do schematu dwulekowego. Teraz w zastosowaniu jest zupełnie nowa metoda, która może przełożyć się na optymalny komfort leczonych i daje pacjentom nową nadzieję. Polega ona na regularnym przyjmowaniu zastrzyków, które pozwalają walczyć z chorobą bez konieczności codziennego łykania tabletek. Co więcej, zastrzyki wykonuje się zaledwie sześć razy do roku, co znacząco ogranicza częstotliwość wizyt lekarskich i zwiększa szanse na podtrzymanie terapii. „To dla pewnej grupy pacjentów spore ułatwienie – nie będą musieli pamiętać o codziennym braniu tabletek, jeśli zdecydują się na tę formę leczenia"" – twierdzi dr Aneta Cybula, specjalistka chorób zakaźnych."
Plemiona izolowane a wycinka Amazonii. Rdzennym ludom grozi śmierć,https://www.national-geographic.pl/artykul/plemiona-izolowane-a-wycinka-amazonii-ludziom-grozi-smierc,Unknown,['Ludzie'],"Ludziom tzw. zachodniej cywilizacji może wydawać się to niemożliwe, ale w globalnej wiosce, jaką stał się świąt, nadal żyją plemiona izolowane, które nie utrzymują kontaktu z ludźmi z zewnątrz. Szacuje się, że na świecie żyje obecnie około 100 takich społeczności, większość w Ameryce Południowej. Wiedza na ich temat – z oczywistych przyczyn – jest mocno ograniczona. Często nie wiadomo nawet, jak nazywają się poszczególne grupy. Źródłem szczątkowych informacji są zdjęcia z samolotów czy spotkania z sąsiadującymi plemionami. W ostatnich latach niektóre izolowane społeczności zdecydowały się na kontakt ze światem i osiedlenie. Nie wyszło im to jednak na dobre. „Wyjście do ludzi” wiąże się z narażeniem na nieznane wcześniej choroby zakaźne czy uzależnienia. Właśnie z tych powodów azjatycki lud Jarawa znacząco się skurczył. Organizacje ORPIO i Rainforest Foundation Norway przygotowały raport dokumentujący izolowane grupy zamieszkujące Amazonię. Z zebranych informacji wynika, że duży obszar dziewiczego lasu deszczowego, czyli ich dom, jest coraz bardziej zagrożony. Plemiona izolowane Amazonii zamieszkują obszar o powierzchni 160 tys. km kwadratowych, z czego 95 proc. to nienaruszony las, będący jednym z najbardziej bogatych w bioróżnorodność miejsc na Ziemi. Ich terytorium rozciąga się od stanów Loreto i Ukajali w Peru do stanów Acre i Amazon w Brazylii.  – Wielu z tych ludzi uciekło przed chorobami, śmiercią i prześladowaniami w czasach boomu kauczukowego na przełomie XIX i XX wieku. Nadal nie są jednak bezpieczni, a zagrażają im między innymi przemytnicy narkotyków i drwale wycinający lasy – tłumaczy Beatriz Huertas, kierowniczka badań. – Izolacja naszych rdzennych braci i sióstr jest ważna, ponieważ są bardzo podatni na obce choroby. Nagłe opuszczenie terytorium byłoby dla nich śmiertelne – dodaje Jorge Perez z ORPIO. Jak uratować izolowane plemiona? Najlepszym sposobem byłoby uznanie prawne uznanie zamieszkiwanego przez nich ternu oraz uświadamianie i edukowanie lokalnych społeczności w kwestii ochrony lasy. Oficjalnie zarówno w Peru, jak i w Brazylii, obowiązuje polityka zerowego kontaktu z rdzennymi ludami, które chcę żyć z dala od współczesnej cywilizacji. Mimo to każdego roku rządzący wydają dziesiątki pozwoleń na wycinkę drzew w miejscu, które jest schronieniem dla plemion. Wykonane w październiku zdjęcia lotnicze pokazały dramatyczne obrazki. Na rzekomo chronionym terytorium ludu Piripkura pojawiły się ciężarówki, płoty, stada bydła, a cały czas powstają kolejne drogi. To najbardziej wylesionym ze wszystkich rezerwatów zajmowanych przez izolowane plemiona lub takie, które dopiero w ostatnich latach zdecydowały się na kontakt. Od sierpnia 2020 r. do lipca 2021 r. wykarczowano ponad 2150 ha lasu.  Wyniszczany teren zamieszkują Pakyî i jego siostrzeniec Tamandua – dwóch ostatnich przedstawicieli ludu Piripkura, którzy zdecydowali się na kontynuowanie tradycji życia w izolacji. Ich krewa Rita jest przekonana, że w takich warunkach mężczyznom grozi śmierć."
Automatyzacja pracy. Czy roboty przejmą najlepiej płatne zajęcia? [Raport National Geographic],https://www.national-geographic.pl/artykul/roboty-jak-te-inteligentne-technologie-zmieniaja-nasze-zycie,David Berreby,"['Ludzie', 'Nauka']","Jeśli jesteście tacy jak większość ludzi, zapewne nigdy nie spotkaliście robota. Ale spotkacie.  Ja spotkałem swojego w jasny wietrzny dzień na porośniętej niską trawą prerii w pobliżu granicy stanów Kolorado i Kansas. Towarzyszył mi Noah Ready-Campbell, chudy jak patyk 31-latek z San Francisco. Na południe od nas po horyzont nierównymi szeregami ciągnęły się turbiny wiatrowe. Przede mną ziała w ziemi dziura, która miała się stać fundamentem kolejnego wiatraka. To zagłębienie – o średnicy 19 m, ze ścianami opadającymi pod kątem 34 stopni i niemal idealnie poziomym dnem na głębokości 3 m – drążyła koparka Caterpillar 336. Urobek składowała w miejscu, w którym nie przeszkadzał. Każde zagłębienie łyżki, jej uniesienie, obrót 37-tonowej maszyny i zrzucenie tego, co zostało nabrane, wymagało precyzyjnej kontroli i oceny sytuacji. W USA wykwalifikowani operatorzy koparek zarabiają czasem i 100 tys. dolarów rocznie. Ale w kabinie tej koparki fotel był pusty. Operator leżał na dachu. Był bez rąk. Trzy kręte, czarne kable łączyły go bezpośrednio z systemem kontrolnym koparki. Nie miał też oczu ani uszu, gdyż używał laserów, GPS-u, kamer wideo oraz żyroskopowych czujników. Ustalały one jego położenie w przestrzeni, aby nadzorować pracę koparki. Ready-Campbell, współzałożyciel firmy Built Robotics z San Francisco, przeszedł wielkimi krokami po nierównym terenie, wspiął się do kabiny i podniósł wieko fikuśnego bagażnika na dachu. W środku znajdował się produkt jego firmy – 90-kilogramowe urządzenie wykonujące pracę, do której kiedyś potrzebny był człowiek. – Tutaj mamy AI (artificial intelligence, sztuczna inteligencja). – Powiedział, wskazując zestaw obwodów drukowanych, przewodów i metalowych skrzynek składających się na tę maszynę. To były sensory mające jej mówić, gdzie jest, kamery pozwalające jej widzieć, sterowniki wysyłające polecenia do koparki, przyrządy komunikacyjne pozwalające ludziom ją monitorować oraz procesory, dzięki którym AI podejmuje decyzje będące dawniej domeną człowieka. – Te sygnały kontrolne zostały przekazane komputerom, które zazwyczaj reagują na ruchy dźwigni i pedałów w kabinie. 
ANYmal to robot, który potrafi wchodzić po schodach, przemieszczać się po gruzie i pełzać w ciasnych przestrzeniach. Kroczy ulicą Zurychu w pobliżu biura swego producenta, firmy ANYbotics. W odróżnieniu od robotów na kółkach, urządzenia posiadające nogi mogą się poruszać prawie wszędzie tam, gdzie potrafią to robić ludzie – a także w miejscach, gdzie ci nie mogą chodzić, np. na obszarach skażonych radioaktywnie lub chemicznie. fot. Spencer Lowell Dziś miliony przemysłowych maszyn skręca, spawa, maluje i wykonuje inne powtarzalne czynności z linii montażowych. Często są odgrodzone, żeby zapewnić bezpieczeństwo ludzkim pracownikom. Ale urządzenie Ready’ego-Campbella takie nie jest. To nowy rodzaj robota, niepodobny
do człowieka, ale mimo to bystry, wprawny i mobilny. Te rzadkie niegdyś urządzenia – zaprojektowane z myślą o tym, by „żyły” i pracowały z ludźmi, którzy nigdy nie spotkali robota – bezustannie wkraczają w nasze codzienne życie. Już w 2020 roku roboty potrafiły: Tak było już przed pandemią COVID-19. I nagle idea zastąpienia ludzi robotami – którą według sondaży większość traktuje niechętnie – wydaje się, od strony medycznej, rozsądna, a może wręcz niezbędna. Dziś roboty dostarczają żywność w angielskim Milton Keynes, przenoszą zaopatrzenie w szpitalu w Dallas, dezynfekują sale pacjentów w Chinach i Europie, a także przemierzają singapurskie parki, upominając spacerowiczów, żeby zachowywali dystans społeczny. Pandemia sprawiła, że więcej ludzi uświadamia sobie, iż automatyzacja będzie częścią pracy – jak powiedział mi w maju Ready-Campbell. – Kiedyś bodźcami były skuteczność i wydajność, ale teraz dochodzą kolejne czynniki, którymi są zdrowie i bezpieczeństwo. Jeszcze zanim kryzys COVID przydał temu impetu, nasilały się trendy technologiczne zmierzające do tworzenia robotów, które mogłyby upowszechnić się w naszym życiu. Elementy mechaniczne stawały się lżejsze, tańsze i mocniejsze. Elektronika pozwalała umieszczać coraz większą moc obliczeniową w coraz mniejszych zestawach. Przełomowe odkrycia doprowadziły do instalowania w obudowach robotów potężnych narzędzi do przetwarzania danych. Lepsza komunikacja cyfrowa umożliwiała umieszczanie „mózgów” robotów w komputerach mieszczących się poza nimi – albo łączenie prostego robota z setkami innych, by korzystać ze zbiorowej inteligencji, jak pszczoły w ulu. 
Niektórzy pracownicy noszą roboty na sobie. Egzoszkielet to połączenie czujników, komputerów i silników pomagających człowiekowi w wykonywaniu ciężkich prac. Ramiona z hakami, które prezentuje Fletcher Garrison z Sarcos Robotics, mogą podnieść do 90 kg, wspierając np. bagażowych na lotnisku. fot. Spencer Lowell – W niedalekiej przyszłości miejsce pracy będzie ekosystemem ludzi i robotów działających razem w celu zwiększenia wydajności – powiedział Ahti Heinla, jeden z twórców firmy Starship Technologies. Sześciokołowe, autonomiczne roboty dostawcze tej firmy krążą dziś po miastach w Europie i USA. – Przyzwyczailiśmy się do posiadania maszynowej inteligencji, którą możemy nosić ze sobą. – Powiedziała Manuela Veloso, specjalistka od robotyki z Carnegie Mellon University w Pittsburghu, unosząc swojego smartfona. – Teraz będziemy musieli przyzwyczaić się do inteligencji, która ma własne ciało i porusza się bez nas. Po korytarzach przed jej biurem krążą „koboty” – kooperujące roboty – które wskazują drogę osobom z zewnątrz i przenoszą dokumenty. Wyglądają jak iPady na stojakach wystawowych wyposażonych w kółka, ale poruszają się samodzielnie, a gdy zachodzi taka potrzeba, korzystają z wind (wydają sygnał dźwiękowy i wyświetlają uprzejmą prośbę do znajdujących się w pobliżu ludzi, by nacisnęli dla nich odpowiedni guzik). – Jest nieuchronne to, że będziemy mieli maszyny, sztuczne stworzenia, które staną się częścią codziennego życia – stwierdziła Veloso.
– Ludzie muszą zrozumieć, że to nie science fiction – wyjaśniła badaczka. – To nie jest coś, co się zdarzy za 20 lat. To już zaczęło się dziać. Vidal Pérez lubi swojego nowego współpracownika. Przez siedem lat pracy w firmie Taylor Farms w kalifornijskim Salinas ten 34-latek ścinał sałatę za pomocą 18-centymetrowego noża. Zginając się pasie, raz za razem odcinał główkę rzymskiej lub lodowej, obrywał brzydkie liście i wrzucał sałatę do pojemnika.  Jednak od 2016 r. robi to za niego robot. To kombajn, który mierzy 8,5 m, jest podobny do traktora i sunie wzdłuż rządków w chmurze mgiełki z wody pod wysokim ciśnieniem, za pomocą której ścina główki sałaty wykrywanej przez jego czujniki. Obcięta sałata spada na przenośnik taśmowy, który przesuwa ją na platformę kombajnu, gdzie zespół liczący ok. 20 osób sortuje ją do pojemników. Poznałem Péreza wczesnym rankiem w czerwcu 2019 r. na 9-hektarowym polu, kiedy robił sobie przerwę w zbiorach rzymskiej sałaty dla sieci fast foodów. Kilkaset metrów dalej inna brygada zbieraczy pracowała w starym stylu, sprzed ery robotów. Ostrza ich noży połyskiwały w słońcu. 
Chwytanie przedmiotów oraz manipulowanie nimi to kluczowe umiejętności dla robotów pracujących z ludźmi. Nasze dłonie są bardziej wrażliwe i sprawne, ale maszyny stają się coraz lepsze. Ten robot z Uniwersytetu Technicznego w Berlinie podnosi jabłko, używając palców wypełnionych sprężonym powietrzem, naśladujących miękki dotyk ręki człowieka. fot. Spencer Lowell – To jest lepsze, bo ścinanie sałaty nożem męczy o wiele bardziej niż za pomocą tej maszyny – powiedział Pérez. Jadąc robotem, zmie- nia pojemniki przy przenośniku taśmowym. Ale nie wszyscy robotnicy preferują nowy system. – Niektórzy wolą się trzymać tego, co już znają. A innych nudzi stanie na maszynie. Taylor Farms to jedna z pierwszych dużych kalifornijskich firm rolniczych, które zainwestowały w robotykę. – Przechodzimy zmianę pokoleniową w rolnictwie – powiedział mi Mark Borman, prezes Taylor Farms California. W miarę jak starsi pracownicy odchodzą, młodzi nie palą się do podejmowania katorżniczej pracy. Ogólnoświatowy trend do ograniczania migracji transgranicznej, nasilony przez obawy przed koronawirusem, też nie poprawia sytuacji. Zdaniem Bormana rolnictwo na całym świecie pod- lega robotyzacji. – My się rozrastamy, a nasza siła robocza maleje, więc roboty stwarzają możliwość uzupełnienia niedoborów. To był refren, który w 2019 roku słyszałem często od pracodawców z sektorów rolnictwa, budownictwa, wytwórczości i opieki zdrowotnej: powierzamy zadania robotom, bo nie możemy znaleźć ludzi do ich wypełniania. Na farmie wiatrowej w Kolorado członkowie kierownictwa Mortenson Company, firmy budowlanej z Minneapolis, która wynajmuje roboty Builta od 2018 r., mówili mi o dotkliwym braku wykwalifikowanych pracowników w swojej branży. Maszyny Built Robotics wykopały na tej farmie 21 fundamentów. – Operatorzy mówią rzeczy typu „O, to nam odbierze pracę” – powiedział Derek Smith, menedżer ds. innowacji w firmie Mortenson. – Ale gdy widzą, że roboty przejmują mnóstwo powtarzalnych czynności, a im i tak zostaje wiele do zrobie- nia, to nastawienie szybko ulega zmianie.
Kiedy zrobotyzowana koparka zakończyła pracę, patrzyliśmy, jak spychacz kierowany przez człowieka wygładza powierzchnie. – Mamy tu 229 fundamentów i wszystkie są zasadniczo takie same – powiedział Smith. – Chcemy usunąć zadania, które są powtarzalne. Potem nasi operatorzy koncentrują się na sprawach wymagających więcej myślenia. Wytwórcy i użytkownicy robotów powiedzieli mi, że pandemiczne tsunami na rynku pracy nie zmieniło tego poglądu. – Nawet przy bardzo wysokim wskaźniku bezrobocia nie można tak po prostu pstryknąć palcami, zapełniając posady, które wymagają bardzo specjalistycznych umiejętności, bo nie mamy odpowiednio wyszkolonych ludzi – stwierdził Ben Wolff, prezes Sarcos Robotics. Ta firma z Utah produkuje nakładane na ciało roboty zwane egzoszkieletami, przydające ruchom pracownika siły i precyzji maszyny. Linie lotnicze Delta rozpoczęły właśnie testy urządzenia Sarcos wśród mechaników samolotowych, kiedy pandemia wygasiła ruch lotniczy. Minionej wiosny, kiedy dotarłem do Wolffa, patrzył na sprawy optymistycznie. – Na razie mamy spowolnienie, ale na dłuższą metę oczekujemy rozwoju biznesu – powiedział. Wolff zdradził mi, że od początku pandemii w Sarcos odnotowano wzrost liczby zapytań, czasami od firm, których się nie spodziewał, takich jak duże przedsiębiorstwo elektroniczne, pro- ducent leków i przetwórca mięsa. Elektronicy i farmaceuci chcieli przemieszczać ciężkie zasoby, korzystając z mniejszej liczby osób, firmę mięsną interesowało rzadsze rozmieszczenie pracowników. W świecie, który obawia się dziś kontaktów międzyludzkich, obsadzenie posad związanych z opieką nad dziećmi i osobami starszymi nie będzie łatwe. Maja Matarić, informatyczka z University of Southern California, pracuje nad „robotami wspomagającymi społecznie”, czyli maszynami, które nie tyle wykonują fizyczną pracę, co zapewniają wsparcie socjalne. Jednym z jej projektów jest np. robot-nauczyciel, który prowadzi starszą osobę przez program ćwiczeń, a następnie zachęca ją do wyjścia na spacer. – Mówi: „Ja nie mogę wyjść na zewnątrz, ale może ty się przejdziesz i potem mi o tym opowiesz” – wyjaśniła Matarić. Robot składa się z białej, plastikowej głowy, torsu i ramion na jeżdżącym metalowym stojaku. Sensory i oprogramowanie umożliwiają mu wykonywanie części tego, co mógłby robić terapeuta człowiek. Może np., zalecać w trakcie ćwiczeń: „Zegnij lewe przedramię trochę bardziej do środka”, a potem pochwalić: „Dobra robota!”. Obeszliśmy jej laboratorium – labirynt boksów, w których młodzi ludzie pracowali nad technologiami, które mogą, przykładowo, podtrzymywać rozmowę podczas spotkania grupy wsparcia albo odpowiadać w sposób pozwalający sądzić, że maszyna wczuwa się w sytuację rozmówcy. Zapytałem Matarić, czy ludzie nie wzdragali się na myśl, że jakaś maszyna będzie opiekowała się ich dziadkiem. – My nie zastępujemy opiekunów – odparła. – Wypełniamy tylko lukę. Dorosłe dzieci nie mogą być ze starszymi rodzicami. A osoby zajmujące się innymi osobami są słabo wynagradzane i niedoceniane. Dopóki to się nie zmieni, będziemy musieli korzystać z robotów. 
Funt, maszyn wyprodukowana przez Kawada Robotics, pomaga w montażu bankomatów bilonowych w fabryce w japońskim Kazo. Każdy robot wchodzi w skład ekipy złożonej z ludzi i maszyn, która wspólnie montuje produkt. fot. Spencer Lowell Kilka dni po moich odwiedzinach w laboratorium pani Matarić w innym świecie, 30 km na południe od uniwersytetu, setki portowców maszerowało w proteście przeciw robotom. To było w San Pedro, tej części gdzie ponad krajobrazem złożonym z magazynów, nabrzeży i skromnych uliczek mieszkalnych dominują dźwigi do transportu kontenerów. W tej zżytej społeczności całe pokolenia pracowały w dokach jako robotnicy. Dlatego obecnej generacji nie podoba się plan sprowadzenia do największego terminalu portu zrobotyzowanych urządzeń przeładunkowych, choć takie maszyny są już pospolite na świecie. Dokerzy nie oczekują, że świat przestanie się zmieniać, powiedział Joe Buscaino reprezentuący San Pedro w radzie miejskiej Los Angeles. Ta dzielnica przeżywała wstrząsy gospodarcze już wcześniej, gdy rybołówstwo, przetwórstwo i przemysł stoczniowy rozkwitały, a potem podupadały. Problem z robotami, powiedział mi Buscaino, polega na szybkości, z jaką praco- dawcy zastępują nimi robotników.
– Przed laty mój tata zobaczył, że połowy ryb powoli zbliżają się do końca, więc mógł się przestawić. A automatyzacja potrafi pozbawiać pracy z dnia na dzień. Ekonomiści mają różne zdania na temat tego, do jakiego stopnia i jak szybko roboty wpłyną na przyszłe miejsca pracy. Ale wielu ekspertów zgadza się co do jednego: części robotników będzie trudno dostosować się do robotów. – Jest jasne, że w branżach stosujących roboty będzie o wiele, wiele mniej stanowisk robotniczych przy produkcji i montażu – powiedział Daron Acemoglu, ekonomista z MIT. – Co nie oznacza, że przyszła technologia nie może tworzyć miejsc pracy. Jednak pogląd, że będziemy implementować techniki automatyzacyjne z lewej, z prawej i pośrodku, tworząc zarazem mnóstwo miejsc pracy, to fantazja, która celowo wprowadza w błąd i jest fałszywa. Przy całym optymizmie inwestorów, badaczy i przedsiębiorców ze startupów wiele osób, takich jak Buscaino, obawia się przyszłości pełnej robotów. Boją się, że przejmą one nie tylko czarną robotę, ale także całe stanowiska, w tym te, które stawiają wysokie wymagania, są prestiżowe i dobrze opłacane. Ludzie obawiają się także, że przez roboty praca stanie się bardziej stresująca, a może nawet niebezpieczna. Beth Gutelius, urbanistka i ekonomistka z University of Illinois w Chicago, opowiedziała mi o pewnym magazynie, który odwiedziła krótko po wprowadzeniu robotów. Maszyny szybko dostarczały towary do pakowania, co oszczędzało robotnikom mnóstwo chodzenia tam i z powrotem, ale też sprawiało, że czuli się zaganiani i nie mieli okazji, by ze sobą porozmawiać. Pracodawcy powinni uznać ten rodzaj stresu pracowników za niezdrowy, rzeczywisty i wpływający na ich dobrostan, jak powiedziała Dawn Castillo, epidemiolożka kierująca badaniami nad robotami w amerykańskim Narodowym Instytucie Bezpieczeństwa i Higieny Pracy. W San Pedro, kiedy już Buscaino skłonił radę miejską do przegłosowania blokady planu automatyzacji, Międzynarodowy Związek Pracowników Portowych i Magazynowych wynegocjował z prowadzącym terminal kontenerowy duńskim konglomeratem Maersk coś, co miejscowy przewodniczący związku uznał za gorzko-słodkie porozumienie. Pracownicy portowi zgodzili się zakończyć protest w zamian za „podniesienie kwalifikacji” 450 mechaników i umożliwienie im pracy z robotami. Kolejnych 450 miało się „przebranżowić” i nauczyć pracy na nowych stanowiskach przyjaznych nowoczesnej technice. Jak powiedział Buscaino, trzeba będzie jeszcze poczekać, żeby się przekonać, na ile skuteczne okażą się te szkolenia, zwłaszcza
w przypadku robotników w średnim wieku. Jego przyjaciel jest mechanikiem, ma doświadczenie z samochodami, więc pewnie dość łatwo poszerzy swoje kwalifikacje o konserwację robotów. – Ale mój szwagier Dominik, który jest dziś dokerem, nie ma pojęcia, jak się pracuje z robotami. A skończył 56 lat – dodaje Buscaino. Słowo „ROBOT” niedawno skończyło 100 lat. Wymyślił je w 1920 r. czeski pisarz Karel Čapek w sztuce R.U.R., która na całe stulecie wy-
znaczyła wzorce marzeń i koszmarów związanych z maszynami. Roboty w tym dramacie wyglądają i zachowują się jak ludzie, wykonują całą ludzką pracę – a nim opadnie kurtyna, likwidują rodzaj ludzki. Od tamtej pory wyimaginowane roboty, od Terminatora, poprzez japońskiego Astro Boya, aż po droidy z „Gwiezdnych wojen"", wywierały ogromny wpływ na plany twórców robotów. Kształtowały też oczekiwania społeczeństwa co do tego, jakie powinny być roboty i co winny robić. Tensho Goto jest mnichem z Rinzai, szkoły japońskiego buddyzmu zen. Przyjął mnie w prostym, eleganckim pokoju Kodaiji, XVII-wiecznej świątyni w Kioto, gdzie jest głównym zarządcą. Wyglądał na uosobienie tradycji, a jednak od wielu lat marzył o robotach. To się zaczęło dawno temu, kiedy przeczytał o sztucznych umysłach i pomyślał o odtworzeniu samego Buddy z silikonu, plastiku i metalu. Mając do dyspozycji androidalne wersje mędrców, buddyści mogliby słuchać ich słów bezpośrednio. Lecz kiedy Goto zaczął współpracować ze specjalistami z Uniwersytetu Osaka, robotyczna rzeczywistość ostudziła jego marzenia. Dowiedział się, że w ramach istniejącej dzisiaj technologii AI nie jest możliwe stworzenie ludzkiej inteligencji, a tym bardziej osobowości tych, którzy osiągnęli oświecenie. Lecz ów mnich, podobnie jak wielu entuzjastów robotów, nie poddał się, poprzestając na tym, co jest możliwe dzisiaj.  Na terenie świątyni stoi metalowo-silikonowe wcielenie Kannon, bogini, która w japońskim buddyzmie ucieleśnia współczucie i litość. Świątynie i sanktuaria od stuleci korzystały z posągów, aby przyciągnąć ludzi i skłonić ich do skupienia się na buddyjskich zasadach. – Teraz po raz pierwszy posąg się porusza – mówi Goto. Mindar, jak nazywa się robot, wygłasza nagrane wcześniej kazania silnym, nie do końca ludzkim głosem kobiecym, delikatnie gestykulując i obracając głowę, żeby przypatrywać się widowni. Kiedy jej oczy spoczną na tobie, coś czujesz – ale to nie jest jej inteligencja. W Mindar nie ma sztucznej inteligencji. Goto ma nadzieję, że to z czasem się zmieni i poruszająca się figura będzie w stanie prowadzić rozmowy z ludźmi, odpowiadając na ich religijne pytania. Po drugiej stronie Pacyfiku, w niepozornym budynku na przedmieściu San Diego, miałem okazję poznać człowieka, który próbuje umożliwić inny rodzaj intymnych relacji z robotami. Matt McMullen jest dyrektorem firmy Abyss Creations produkującej realistyczne lalki erotyczne naturalnych rozmiarów. McMullen kieruje zespołem programistów, robotyków, ekspertów od efektów specjalnych, inżynierów i artystów tworzących roboty do towarzystwa, które potrafią pobudzać zarówno serca, jak i narządy płciowe. Od ponad dekady firma wytwarza RealDolls, lalki o silikonowej skórze i stalowym szkielecie. Sprzedaje je po ok. 4 tys. dol. Ostatnio jednak, za dodatkowe 8 tys. dol., klient otrzymuje lalkę z głową napakowaną elektroniką pozwalającą jej robić miny i mówić. Dostaje też sztuczną inteligencję, którą można programować przez aplikację na smartfona. Tak jak w funkcjach Siri albo Alexa, AI lalki poznaje swojego użytkownika lub użytkowniczkę poprzez wydawane polecenia i zadawane pytania. Na razie od szyi w dół robot jest nadal zwykłą lalką – nie porusza samodzielnie rękami ani nogami. – Nie mamy dziś sztucznej inteligencji przypominającej ludzki umysł – przyznaje McMullen. – Ale myślę, że będziemy ją mieli. Sądzę, że to nieuniknione. – McMullen jest przekonany, że będzie na to popyt. – Uważam, że istnieją osoby, którym roboty wyglądające jak ludzie mogą przy- nieść wiele pożytku. Już teraz przywiązujemy się do tych, które za bardzo nas nie przypominają. Jednostki wojskowe przeprowadzały pogrzeby robotów do usuwania bomb, które wyleciały w powietrze podczas akcji. Pielęgniarki w szpitalach żartują sobie z robotów, które im pomagają. Uczestnicy eksperymentów odmawiali donoszenia na roboty wchodzące w skład ich zespołów. W miarę jak maszyny będą coraz bardziej przypominać istoty żywe, ludzie będą okazywać im więcej sympatii i zaufania. Roboty ze świata fantazji skłaniają ludzi do myślenia, że dzisiejsze maszyny potrafią o wiele więcej, niż jest w isto- cie. Przystosowanie do ich obecności pośród nas musi się zaczynać od realistycznych oczekiwań. Roboty można zaprogramować lub nauczyć wykonywania jasno określonych czynności – kopania fundamentów, zbierania sałaty. Będą to robić lepiej, a przynajmniej bardziej konsekwentnie niż ludzie. Ale żaden nie dorówna zdolności ludzkiego umysłu do wykonywania wielu różnych zadań, zwłaszcza nieoczekiwanych. Żaden nie nabył dotąd zdrowego rozsądku. Dzisiejsze roboty nie mogą się też równać z dłońmi człowieka, powiedział Chico Marks, kierownik produkcji z fabryki Subaru w Lafayette w amerykańskim stanie Indiana. Ten zakład, podobnie jak wszystkie wytwórnie samochodów, korzysta ze standardowych robotów przemysłowych od dekad. Teraz stopniowo dodaje nowe typy, np. do prowadzenia samojezd- nych wózków, które rozwożą części po fabryce. Marks pokazał mi wiązkę przewodów, która miała się zmieścić w zakrzywionej sekcji karoserii w pobliżu tylnych drzwi przyszłego samochodu. – Umieszczanie w pojeździe wiązek przewodów niełatwo poddaje się automatyzacji – powiedział. – Żeby mieć pewność, że wszystko jest na właściwym miejscu, dobrze podłączone, trzeba ludzkiego mózgu i zmysłu dotyku. Nogi robotów nie są lepsze. W 1996 r. Veloso, specjalistka od AI robotów w Carnegie Mellon, stanęła do współzawodnictwa, którego celem było stworzenie do roku 2050 maszyn grających w futbol lepiej od ludzi. Należała do grupy badaczy, którzy w tamtym roku stworzyli turniej RoboCup, aby przyśpieszyć postęp. Dziś te zawody są lubianą tradycją wśród inżynierów, ale nikt nie oczekuje, że w nieodległej przyszłości
roboty będą grały w piłkę lepiej od ludzi. – To zdumiewające, jak wyrafinowanymi maszynami są nasze ciała – powiedziała badaczka. – Bardzo dobrze radzimy sobie z grawitacją, z siłami, którym podlegamy podczas chodzenia. Potrafimy zachować równowagę, kiedy zostaniemy popchnięci. Minie wiele lat, zanim dwunożny robot będzie umiał chodzić równie dobrze jak człowiek.  Roboty nie będą sztucznymi ludźmi. Veloso stwierdziła, że musimy się do nich przystosować jak do innego gatunku. Większość wytwórców bardzo się stara stworzyć roboty biorące pod uwagę nasze ludzkie uczucia. Na budowie farmy wiatrowej dowiedziałem się, że „walenie” zębatym czerpakiem wielkiej koparki o ziemię jest oznaką braku doświadczenia operatora. (Związane z tym szarpnięcie może doprowadzić do urazu osoby w kabinie). Zrobotyzowanej koparce nie robi to różnicy, ale firma Built Robotics zmieniła algorytmy swych urządzeń, by unikać takich odbić, bo wyglądają źle w oczach ludzi, a firma Mortenson chce, żeby wszyscy pracownicy dogadywali się ze sobą. Nie tylko ludzie zmieniają się w miarę pojawiania się robotów. Borman powiedział mi, że firma Taylor Farms pracuje nad nową sałatą, w kształcie żarówki z dłuższą łodygą. Nie będzie różniła się w smaku od dotychczasowej, chodzi tylko o to, by robot mógł ją łatwiej ścinać. Bossa Nova Robotics produkuje robota, który przemierza tysiące północnoamerykańskich sklepów, w tym 500 supermarketów Walmart, skanując półki, aby na bieżąco prowadzić inwentaryzację. Inżynierowie zadawali sobie pytanie, na ile przyjaźnie powinien wyglądać ich robot. W końcu stworzyli coś, co wygląda jak przenośny klimatyzator z dwumetrowym peryskopem. Nie ma twarzy ani oczu.  – To narzędzie – wyjaśnił Sarjoun Skaff, współzałożyciel i główny technolog Bossa Novy. Wraz ze swymi inżynierami chciał, żeby klienci i pra- cownicy polubili tę maszynę, ale nie za bardzo. Gdyby była zbyt przemysłowa lub dziwaczna, kupujący by uciekli. Gdyby okazała się zbyt przyjazna, ludzie gawędziliby z nią, bawili się i spowalniali jej pracę. – W końcu roboty i ludzie ustalą zestaw zasad regulujących ich wzajemne interakcje, co uświadomi ludziom, jak mają interpretować to, co robi robot, i jak z tym postępować – powiedział mi Skaff. Na razie jednak i producenci, i zwyczajni ludzie poruszają się po omacku.
Niedaleko Tokio, w fabryce Glory wytwarzającej urządzenia obsługujące obrót pieniężny, zatrzymałem się przy stanowisku, na którym pracował dziewięcioosobowy zespół montujący maszynę służącą do wymiany bilonu. Laminowany plastikiem arkusz papieru prezentował zdjęcia trzech kobiet, dwóch mężczyzn i czterech robotów.  Połyskujące bielą urządzenia o dwóch ramionach, wyglądające jak potomostwo robota i lodówki, nosiły imiona od nazw walut. Kiedy patrzyłem, jak ekipa szybko dodaje kolejne części do maszyny, robot o imieniu Dolar kilkakrotnie potrzebował pomocy – raz nie potrafił odkleić nalepki od podłoża. Zapaliło się czerwone światło przy jego stanowisku i któraś z osób natychmiast odeszła od swego miejsca na linii, żeby usunąć problem. Dolar ma kamery na „nadgarstkach”, ale też głowę z parą kamer pełniących rolę oczu.
– W założeniu ma to być robot w kształcie człowieka, więc posiada głowę – wyjaśnił kierownik Toshifumi Kobayashi.
Shota Akasaka, uśmiechnięty chłopięco szef zespołu, stwierdził, że to małe przystosowanie nie od razu przekonało prawdziwych ludzi.
– Nie byłem pewien, czy to potrafi wykonywać ludzką pracę, czy zdoła wkręcić śrubkę – powiedział. – Ale kiedy zobaczyłem, że śrubka wchodzi idealnie, uświadomiłem sobie, że jesteśmy u zarania nowej ery. W sali konferencyjnej na północny wschód od Tokio przekonałem się, jak to jest współpracować z robotem w najbliższy z możliwych sposobów, nosząc go na sobie.  Egzoszkielet wytwarzany przez japońską firmę Cyberdyne składał się z dwóch połączonych białych rur, które wyginały się na moich plecach, pasa w talii oraz dwóch pasków na udach. Czułem się tak, jakbym miał na sobie spadochron albo był przypięty do jakiegoś urządzenia w parku rozrywki. Zgiąłem się w pasie, żeby podnieść 18-kilogramowy pojemnik z wodą, co powinno wywołać ból w dolnej części moich pleców. Zamiast tego komputer w rurach na podstawie zmiany pozycji domyślił się, że będę coś podnosił, i włączył silniki, aby mi pomóc. (Bardziej zaawansowani użytkownicy muszą mieć zamontowane elektrody, żeby urządzenie mogło odczyty- wać sygnały wysyłane przez mózg do mięśni). Ten robot był zaprojektowany jedynie z myślą o wspieraniu moich pleców. Kiedy kucałem, obciążając nogi, tak jak powinno się robić, urządzenie niewiele pomagało. Lecz gdy działało, wyglądało to jak magiczna sztuczka – czułem ciężar, a potem nagle go nie było.  Cyberdyne dostrzega ogromny rynek w sferze rehabilitacji medycznej – produkuje też egzoszkielet kończyn dolnych pomagający ludziom odzyskiwać władzę w nogach. Dla wielu innych produktów firmy rynkiem będą robotnicy mogący pracować dłużej, bez ryzyka urazów, twierdzi rzecznik Cyberdyne, Yudai Katami. Sarcos Robotics, kolejny producent egzoszkieletów, myśli w podobny sposób. Jak mówi dyrektor Wolff, jednym z zadań jego urządzeń jest umożliwienie ludziom osiągania większej wydajności, żeby mogli nadążyć za maszynami pozwalającymi na automatyzację. Czy przystosujemy się do maszyn w większym stopniu, niż one do nas? Możemy zostać o to poproszeni. Robotycy marzą o maszynach, które czynią życie lepszym, ale firmy miewają motywacje do instalowania robotów, które tego nie robią. W końcu roboty nie potrzebują płatnych urlopów i ubezpieczeń zdrowotnych. Ponadto wiele państw czerpie ogromne dochody z podatków od pracy, zachęcając zarazem do automatyzacji poprzez ulgi podatkowe oraz inne bodźce. Dlatego firmy oszczędzają, zmniejszając liczbę pracowników, a zwiększając pulę stanowisk dla robotów. Wielu menedżerom swoisty duch czasu każe sądzić, że ludzie są kłopotliwi. Są przekonani, że ich nie potrzebują. Bo popełniają błędy, mają żądania. Chcą więc stawiać na automatyzację. Kiedy już Noah Ready-Campbell postanowił zająć się robotami budowalnymi, jego ojciec, Scott Campbell, przez ponad trzy godziny jazdy samo-chodem wypytywał go delikatnie, czy to naprawdę dobry pomysł. Starszy z Campbellów, który sam pracował w budownictwie, reprezentuje dziś miasteczko St. Johnsbury w zgromadzeniu ogólnym stanu Vermont. Szybko zaczął wierzyć w pracę swego syna, ale – jak mi powiedział – jego wyborców martwią roboty, i nie chodzi tu tylko o ekonomię. Być może któregoś dnia będzie można przekazać robotom całą pracę – nawet posługi religijne, nawet usługi seksualne. Ale wyborcy Campbella chcieliby jednak zachować coś dla ludzkości – pracę, która sprawia, że ludzie czują się doceniani. – W pracy ważne jest nie to, co za nią dostajesz, tylko to, czym się stajesz dzięki niej – powiedział Campbell. – Uważam to za głęboką prawdę. To najważniejsza strona wykonywania pracy. W sto lat po wymyśleniu ich dla potrzeb scenicznych prawdziwe roboty ułatwiają życie niektórym ludziom i czynią je bezpieczniejszym. A także odrobinę bardziej zautomatyzowanym. To stanowi część uroku wielu firm. – Obecnie każda budowa wygląda inaczej, a każdy operator jest artystą – powiedział Gaurav Kikani, wiceprezes ds. strategii, działań i finansów firmy Built Robotics. Operatorzy lubią różnorodność, pracodawcy nie za bardzo. Wiedzą, że oszczędzają czas i pieniądze, kiedy jakieś zada- nie jest za każdym razem wykonywane w ten sam sposób i nie zależy od indywidualnych decyzji. Kiedy ktoś musi zadecydować, czyje preferencje powinny przeważyć, sama technologia nie ma odpowiedzi. Bez względu na cały postęp, jaki w nich zajdzie, roboty nie pomogą nam rozwiązać jednego problemu: decyzji o tym, jak, gdzie i kiedy ich używać. Źródło: NationalGeographic.com The robot revolution has arrived"
"Nowy, eksperymentalny lek na otyłość. Pomaga zrzucić nawet 20% masy ciała. Czy jest bezpieczny?",https://www.national-geographic.pl/artykul/nowy-eksperymentalny-lek-na-otylosc-pomaga-zrzucic-nawet-20-masy-ciala-czy-jest-bezpieczny-220509020821,Unknown,"['Odkrycia', 'Nauka']","Za produkcję tirzepatydu odpowiada powstałe w 1876 roku amerykańskie przedsiębiorstwo farmaceutyczne Eli Lilly. Trzecia faza badań klinicznych SURMOUNT-1, w której udział wzięło ponad 2500 osób, wykazała, że ten lek na otyłość jest naprawdę skuteczny. Przy podaniu najwyżej dawki (15 mg), lek powodował utratę masy ciała nawet do 22,5%. Tirzepatyd to lek, który podaje się w postaci cotygodniowego zastrzyku. Preparat zawiera syntetyczne substancje, które naśladują tzw. inkretyny GLP-1 i GIP. To hormony jelitowe, które zmniejszają poziom cukru we krwi zaraz po posiłku, a także regulują procesy metaboliczne związane z trawieniem. Dzięki takim substancjom po jedzeniu odczuwamy sytość. GLP-1 jest podstawowym składnikiem semaglutydu. To przeciwcukrzycowy lek, który w ubiegłym roku został zatwierdzony przez Agencję Żywności i Leków. Już wtedy mówiło się o tym, że nowe lekarstwo dla diabetyków może być przełomem w leczeniu otyłości. Eksperci sugerują jednak, że prawdziwym „game-changerem” może być tirzepatyd. W trakcie najnowszego badania 2539 osób przez 72 tygodnie przyjmowało jeden zastrzyk tirzepatydu lub placebo raz na siedem dni. Eksperyment przeprowadzono na osobach dorosłych z otyłością lub nadwagą, u których zdiagnozowano przynajmniej jedną chorobę współistniejącą (z wyjątkiem cukrzycy typu 2). Okazało się, że tirzepatyd powodował skuteczne zmniejszenie masy ciała. W przypadku najmniejszej dawki (5 mg) wynosiło ono 16%. Uczestnicy, którzy otrzymali dawkę podwójną, odnotowali spadek masy ciała rzędu 21,4%, natomiast przy potrójnej – aż 22,5%. U badanych, którzy przyjmowali jedynie placebo, odnotowano zaledwie 2,4-procentowy ubytek wagi. Dla porównania, przeciwcukrzycowy semuglutyd dawał średnio ok. 17% utraty masy ciała.  – Tirzepatyd jest pierwszym lekiem, który w trzeciej fazie badań klinicznych zapewnia średnio ponad 20-procentową skuteczność – mówi Jeff Emmick, lekarz i wiceprezes ds. rozwoju produktów w firmie Eli Lilly. Naukowcy wskazują, że tirzepatyd może być równie skuteczny, jak chirurgia bariatryczna. Tirzepatyd jest również badany jako lek przeciwko cukrzycy typu 2. Według przedstawicieli Eli Lilly, może sprawdzić się nawet w leczeniu niealkoholowego stłuszczeniowego zapalenia wątroby i niewydolności serca z zachowaną frakcją wyrzutową. Należy pamiętać, że nowy lek wciąż nie został zatwierdzony przez Agencję Żywności i Leków. Badania nie doczekały się również oficjalnej publikacji w żadnym czasopiśmie naukowym. Dlatego też warto poczekać z hurraoptymizmem."
Magiczna bajkowa kraina: jarmarki bożonarodzeniowe w Trentino,https://www.national-geographic.pl/artykul/magiczna-bajkowa-kraina-jarmarki-bozonarodzeniowe-w-trentino,redakcja,['Ludzie'],"Jarmarki bożonarodzeniowe w Trentino orgaznizowane są już od ponad dwudziestu lat. Niektóre zaczynają się już w listopadzie, a kończą dopiero w styczniu. Niemalże wszędzie w regionie zobaczyć wtedy można migoczące, nastrojowe światła kiermaszów. Wraz z zapachem grzanego wina i typowych dla Trentino przysmaków, są one dla przybyszów swego rodzaju drogowskazem, pomagając bezbłędnie tracić do drewnianych stoisk jarmarku. A tam czeka na gości niepowtarzalny świąteczny klimat. Tworzą go m.in. świąteczne dekoracje, szopki wykonane przez wprawne ręce lokalnych rzemieślników czy regionalne frykasy. 19 listopada 2021 r. rozpoczął się jarmark świąteczny w Arco, w gminie Alto Garda e Ledro, który potrwa do 9 stycznia 2022 r. Tradycyjne stragany i drewniane chaty stoją wzdłuż placów i alejek, oferując wspaniałe pomysły na prezenty dla przyjaciół, rodziny i – czemu nie! – nawet dla siebie. Fasady domów tworzą kolorowe tło dla równie barwnego programu towarzyszącego, który obejmuje występy uliczne, koncerty i małe zoo. W planie są pokazy magii, szopki i warsztaty twórcze, które zachwycą zarówno młodych, jak i starszych.  Osoby poszukujące prawdziwie tradycyjnych, świątecznych zwyczajów w Trentino powinny wybrać się do średniowiecznej wioski Canale di Tenno nad jeziorem Garda. Dzięki autentycznej, historycznej zabudowie ta maleńka miejscowość zyskuje niespotykany urok. Wąskie uliczki wiją wśród ciasno pobudowanych, kamiennych domków i tworzą niezwykłą atmosferę tego miejsca. W takiej oryginalnej scenerii, w każdą sobotę i niedzielę, od 27 listopada do 19 grudnia, będzie odbywał się jarmark bożonarodzeniowy z udziałem lokalnych rzemieślników. Goście spędzający w Trentino Święta mogą spodziewać się dodatkowych atrakcji w Canale. Na przykład 24 grudnia o godz. 22.00 z Placu Canale ruszy Procesja Pasterzy. Pasterze i ich zwierzęta, z tradycyjnymi dudziarzami, zejdą do kościoła Ville del Monte na pasterkę. Natomiast 26 grudnia w godz. 14.00-18.00 podziwiać będzie można w wiosce żywą szopkę z pasterzami, zwierzętami i Świętą Rodziną. Przy tej okazji ożyją także dawne zawody, zwyczaje i tradycje charakterystyczne dla średniowiecznej wioski.  Jednym z największych i najbardziej cenionych jest jarmark bożonarodzeniowy w Trydencie. W tym roku to światło będzie jego głównym bohaterem. Na przykład artystyczny projekt fotomappingu autorstwa Mariano De Tassis zwróci uwagę przechodniów na charakterystyczne elementy architektoniczne budynków na Piazza Duomo i wzdłuż ulic „Giro al Sas”. Natomiast w parku Michelin Fratelli w Albere stanie wykonana przez Matteo Boato iluminacja, przedstawiająca zwierzęta, które przypominają znajdującą się tam edukacyjną farmę. Oryginalne dekoracje świetlne, reprezentujące różne tematy, ozdobią ulice i place historycznego centrum, a także dzielnicę Piedicastello i leżący nad nią Dos Trento, gdzie właśnie otwarto nowe Muzeum Alpini, oraz plac Vasona. Jednak niezaprzeczalnie centralnym punktem „świetlnego” programu będzie choinka na Piazza Duomo, oświetlona 30 000 świateł. Wszystkie te atrakcje dopełnią tradycyjne już dla jarmarku liczne stoiska na Piazza Fiera i Piazza Battisti, prezentujące najwyższej jakości lokalne rzemiosło, wyśmienite wina i spumante, regionalne przysmaki i najlepsze potrawy.  Jarmark bożonarodzeniowy w Trento jest otwarty codziennie od 20 listopada 2021 r. do 9 stycznia 2022 r., z wyjątkiem Bożego Narodzenia, w następujących godzinach: od niedzieli do czwartku od 10:00 do 19.30; piątek i sobota od 10:00 do 20:30; sobota 18 i piątek 31 grudnia 2021 r. od 10:00 do 22:00. Bożonarodzeniowe jarmarki odbywają się także w wielu innych zakątkach Trentino. Dla mieszkańców regionu to jakże ważny element kultywowania wieloletniej tradycji, dla turystów szansa na odkrycie tamtejszych miast i wiosek z zupełnie nowej, magicznej strony oraz skosztowanie regionalnych smakołyków, nabycie wyjątkowych upominków autorstwa miejscowych rzemieślników."
Czy to będzie nowa flaga Rosji? „Putin uczynił z trójkoloru faszystowski symbol”,https://www.national-geographic.pl/artykul/czy-to-bedzie-nowa-flaga-rosji-putin-uczynil-z-trojkoloru-faszystowski-symbol-220328121203,Unknown,['Ludzie'],"Wojna w Ukrainie trwa już od ponad miesiąca. W tym czasie Unia Europejska i Stany Zjednoczone nałożyły liczne sankcje na agresora, czyli Rosję. Z kraju zniknęły między innymi popularne sieci handlowe i gastronomiczne, a dla rosyjskich samolotów w wielu krajach zamknięto przestrzeń powietrzną. Facebook i Instagram zostały z kolei uznane za „media ekstermistyczne”. Jak Rosjanie odnajdują się w nowej rzeczywistości? Reakcje są dość skrajne: od influnecerów opłakujących rychły koniec kariery w mediach społecznościowych po publiczne wiece popierające atak na niepodległą Ukrainę. Do wiadomości z Moskwy należy jednak podchodzić z pewną rezerwą. Rosjanie wykorzystują w walce nie tylko czołgi i pociski rakietowe, ale też propagandę i dezinformację. Sprzeciwianie się agresji na Ukrainę nie jest mile widziane przez aparat władzy. Być może właśnie dlatego ponad 70 proc. Rosjan popiera wojnę i uważa ją za udaną. Nie brakuje opozycjonistów, którzy otwarcie mówią „nie” wojnie. Na ostatnich demonstracjach zaproponowali nawet nową flagę dla Rosji. Nowa flaga Rosji jest wzorowana na oryginalnej. Z tą różnicą, że czerwień została zakryta bielą – to nawiązanie do zmycia krwi. Flaga jest więc nie biało-niebiesko-czerwona, a biało-niebiesko-biała. Coraz częściej można ją zobaczyć na pokojowych demonstracjach w wielu krajach. Rosjanie chcą pokazać w ten sposób, że nie wszyscy ich rodacy popierają wojnę. Jednym z pomysłodawców nowych, symbolicznych barw Rosji jest mieszkający w Berlinie rosyjski projektant UX, Kai Katonina. Russians against Putin are using a “new Russian flag”, pushing to remove the “blood” from the Russian flag. This is what a real threat to Putin looks like. pic.twitter.com/De8I75SxJV W rozmowie z serwisem internetowym „Meduza” Katonina opowiedział, że pomysł na stworzenie flagi zrodził się już podczas pierwszych demonstracji. Zwrócił wtedy uwagę, że dziennikarze żywo reagowali na protestujących Rosjan czy Białorusinów. Byli zaskoczeniem ich sprzeciwem wobec agresji. – Stało się jasne, że musimy podkreślać to, skąd pochodzimy. Nie jesteśmy po prostu większą grupą w tłumie. Byliśmy przekonani, że potrzebujemy jakiegoś symbolu – tłumaczył. Flagę przeciwników wojny można zobaczyć nie tylko na demonstracjach w Berlinie. Pomysł przyjęli opozycjoniści na całym świecie. Alex Zaporożew, rosyjski aktywista, eksponował białe-niebiesko-białe barwy podczas marszu w Nowym Jorku. – Zdecydowaliśmy, że nie możemy już używać rosyjskiego trójkoloru, ponieważ Putin uczynił z niego faszystowski symbol – wyjaśnił w rozmowie z „The Guardian”. Сегодня в Тбилиси уже вышли ребята с этим флагом! https://t.co/lb5KIsaD8t pic.twitter.com/pAoobYzdv7 Użytkownik Twittera ukrywający się pod nickiem „Fish Sounds” podkreślił, że flaga Rosji przestała być dla niego wiarygodna jeszcze przed inwazją Rosjan na Ukrainę. – Chodzę na demonstracje od 2010 r. i już wtedy widziałem, że rosyjskim protestującym brakowało wspólnego symbolu. Obecna flaga, trójkolorowa, używana jest zarówno przez Kreml, jak i opozycję, a po licznych wojnach, aferach sportowych i wielu innych nieprzyjemnych wydarzeniach straciła swoją wiarygodność – mówił dla „Meduzy”."
Zakaz posiadania psów w Iranie. Nowe prawo wzbudza kontrowersje,https://www.national-geographic.pl/artykul/zakaz-posiadania-psow-w-iranie-nowe-prawo-wzbudza-kontrowersje,Unknown,['Ludzie'],"Irańczycy nie będą mogli mieć w domach zwierząt? Taka propozycja ustawy została ostatnio zaproponowana przez rządzących. Kontrowersyjny pomysł wywołał falę oburzenia nie tylko w Iranie, ale również na całym świecie. Ustawodawcy twierdzą, że ludzie mieszkający ze zwierzakami stwarzają „destrukcyjny problem społeczny”. Nowe prawo miałoby zabraniać między innymi importu, hodowli (również pomocy w hodowli), handlu, wyprowadzania na spacer i trzymania w domu „szkodliwych i niebezpiecznych zwierząt”. Teoretycznie nie ma w tym nic złego, jednak definicja została rozszerzona na gatunki, które powszechnie nie są uważane za zagrażające ludziom, na przykład: żółwie, myszy, króliki, koty i psy. Ustawa przewiduje surowe kary. Obywatelom, którzy złamią prawo, będzie groziła grzywna w wysokości 10-30-krotności minimalnego miesięcznego wynagrodzenia, utrata zwierzęcia oraz zabranie pojazdu wykorzystanego do jego transportu na czas trzech miesięcy. W rozmowie z serwisem informacyjnym Didban-e Iran parlamentarzysta Mohammad-Taghi Naghdali powiedział, że nowe prawo ma ograniczać zagrożenie ze strony czworonogów. Polityk powołał się na sytuację z tego roku, kiedy pies zagryzł dzieci w parku miejskim w Teheranie. Od tego czasu w stolicy kraju wprowadzono zakaz przebywania psów w miejscach publicznych. Wiele osób przypuszcza jednak, że pomysł zakazania zwierząt domowych wynika z prawa islamu, według którego psy są nieczyste. W innych muzułmańskich krajach również obowiązują ograniczenia dotyczące czworonogów. Przykładowo osoby, które chcą przylecieć do Arabii Saudyjskiej razem ze zwierzakami, muszą przedstawić szereg dokumentów i zezwoleń. Akceptowane są jednak tylko rasy myśliwskie, stróżujące i towarzyszące niewidomym. Pitbulle czy rottweilery uchodzą za psy agresywne i nie mogą wjechać do kraju bez wyjątku. Do niedawna w Iranie psy były popularne głównie w gospodarstwach wiejskich, ale od kilku lat na czworonogi coraz częściej decydują się również mieszkańcy miast. Posiadanie zwierzaka domowego uchodzi bowiem za pewien wyznacznik zamożności. Rządzący są innego zdania i twierdzą, że trzymanie w domu psa to szkodliwy trend, który przyszedł z szeroko pojętego Zachodu i nie przystoi muzułmanom."
"Rakieta Vulcan wyniesie w kosmos DNA twórców i fanów ""Star Treka"". Czas na kosmiczne pochówki?",https://www.national-geographic.pl/artykul/rakieta-vulcan-wyniesie-w-kosmos-dna-tworcow-i-fanow-star-treka-czas-na-kosmiczne-pochowki-220202124923,Unknown,['Kosmos'],"– Jeśli kiedykolwiek pragnąłeś podróżować w kosmosie lub wyszedłeś na zewnątrz w gwiaździstą noc i poczułeś się jak w domu, zapraszamy do rozważenia jednej z następujących usług lotów kosmicznych dla siebie lub ukochanej osoby – zachwala swoje usługi Celestis. To firma, która nie grzebie prochów zmarłych pod ziemią, lecz wysyła je w kosmos na wieczną tułaczkę. Firma przekonuje, że chce pomagać ludziom z całego świata świętować, honorować i upamiętniać życie poświęconym eksploracji, przygodzie, pasji i obecności ludzkości wśród gwiazd. Najbliższe kosmiczne pochówki będą odbywały się za pośrednictwem ciężkiej rakiety Vulcan Centaur. To konstrukcja amerykańskiej spółki United Launch Alliance. Pierwszy człon rakiety wykorzystuje silniki BE-4 produkowane przez należącą do Jeffa Bezosa firmę Blue Origin. Natomiast drugi stopień bazuje na sprawdzonej konstrukcji rakiety Atlas V. Vulcan pomyślnie przeszedł testy. Pierwszy komercyjny lot rakiety ma odbyć się w połowie roku. Zważywszy na nazwę – nawiązującą do planety, z której pochodził serialowy komandor Spock z USS Enterprise – nie powinno dziwić, iż pierwszy historyczny ładunek rakiety będzie miał całkiem sporo wspólnego ze „Star Trekiem”. Na pokładzie Vulcana w kosmos polecą m.in. prochy Majel Barrett Roddenberry, aktorki nazywanej Pierwszą Damą „Star Treka”. Roddenberry, prywatnie druga żona twórcy serii Gene’a Roddenberry’ego, zagrała w kilku telewizyjnych seriach „Star Treka”. W pierwszej, „Star Trek The Original Series”, wcieliła się w rolę pielęgniarki Christine Chapel. Podkładała również głos pod postaci serii animowanej oraz zagrała w dwóch pełnometrażowych filmach opowiadających o kosmicznych włóczęgach Kapitana Kirka i jego załogi. Jednak największą rozpoznawalność przyniosła jej rola charyzmatycznej i nieokiełznanej Lwaxany Troi. To matka jednej z głównych bohaterek „Star Trek Nowe Pokolenie”, pokładowej psycholog i empatki Deanny Troi. W kosmicznej włóczędze ku ostatecznej granicy będzie towarzyszyła jej prochom kapsuła z DNA męża Gene’a Roddenberry’ego. A także druga – z prochami serialowego głównego mechanika statku, czyli Scotty’ego, granego przez Jamesa Doohana. Do tego 150 innych kapsuł wykupionych przez fanów „Star Treka”. – Jesteśmy bardzo zadowoleni, że dzięki tej misji spełniamy obietnicę, którą osobiście złożyłem Majel Barrett Roddenberry w 1997 roku. Obiecałem, że pewnego dnia polecimy razem z nią i z jej mężem w kosmos – powiedział Charles M. Chafer, dyrektor generalny Celestis. Warto dodać, że prochy samego Roddenberry’ego zostały po raz pierwszy wyniesione na orbitę wahadłowcem Columbia w 1992 roku. Powróciły jednak na Ziemię. Na orbitę trafiły ponownie pięć lat później, wraz z prochami m.in. Gerarda O’Neilla – fizyka, wynalazcy i propagatora eksploracji kosmosu."
Jak zrozumieć rdzenne ludy i co im zawdzięczamy? Fiann Paul poleca inspirujące filmy,https://www.national-geographic.pl/artykul/fiann-paul-poleca-o-filmy-o-rdzennych-ludach,Fiann Paul,['Ludzie'],"Jeden z projektów fotograficznych, które stworzyłem to portrety kobiet karmiących piersią w naturalnym otoczeniu w oddalonych zakątkach Islandii. Mam do niego ogromny sentyment. Choć dawniej niekoniecznie rozumiałem znaczenie tego, co teraz piszę, nauczyłem się wiele od swoich klientów, pracując jako psychoanalityk. Chociażby to, że żyjemy w czasach, które zbudowały intelektualną konstrukcję, na której opiera się nasze życie. Intelektualnie ta konstrukcja udziela wielu odpowiedzi i ma ogromny sens, ale funkcjonalnie niestety jest rozczarowująca. Głównie dlatego, że człowiek jest przede wszystkim ssakiem i tę część człowieka te intelektualne czasy próbują lekceważyć. Jako psychoanalityk obserwuję, że większość klientów szuka właśnie możliwości porozumienia się z tym ssakiem, z tym nieuregulowanym intelektualnie aspektem siebie, w którym jako gatunek ludzki żyliśmy przynajmniej 100 razy dłużej niż w intelektualnej części nas i który zna wiele odpowiedzi na to, jak odnaleźć szczęście w życiu.  Kiedy rozumiemy psychologię lepiej, widzimy, że ta część człowieka rządzi ludzkością dużo bardziej niż intelekt. Niestety, kiedy jest lekceważona, rządzi bardziej na zasadach odwetu niż współpracy. Ważnym elementem tego aspektu jest porozumienie z własnym ciałem, które my ludzie zachodu niemal całkowicie straciliśmy. Często ciągniemy je za sobą jak mechaniczny przedmiot. Ciało w życiu rdzennych mieszkańców jest doskonale zintegrowane i można się wiele na ten temat od nich nauczyć. Członkowie rdzennych społeczności mają na sobie jedynie około 100-letnią warstwę winy i wstydu, które przykleiła do nich kultura ostatnich dekad. My, ludzie zachodu, nosimy na sobie to brzemię przynajmniej od kilku wieków. Czasem jest nam bardzo ciężko usłyszeć spod niego własny głos i mamy wrażenie, że nie starczy nam życia, by się przez nie przedrzeć. W przypadku rdzennych ludów ten wewnętrzny głos przebija się, kiedy tylko zostanie zawołany i ta 100-letnia warstwa trzyma się bardzo prowizorycznie. Nie mam na myśli jedynie osób żyjących w dżungli. Myślę również o osobach żyjących w miastach, nawet od dwóch pokoleń.  Kolejną wielką przewagą rdzennych ludów było zrozumienie ról społecznych i mistrzowskie opracowanie procedur, rytuałów i terapii, które pomagały wszystkim te role odnaleźć, zdefiniować i ucieleśnić. My często nie wiemy o tych rolach nic. Jesteśmy wypuszczeni na agresywne pole losowych prób poszukiwań, bardziej lub mniej udanych. Co to znaczy być kobietą, mężczyzną, nastolatkiem czy rodzicem? My dzisiaj odnajdujemy się często w cieniu ról społecznych. Dlatego na przykład nieudolnie szukamy swojej plemiennej tożsamości na stadionach czy wśród gangów ulicznych. Warto też dodać, że większość z tych kultur miała ogromną tolerancję dla wszystkich orientacji seksualnych. Nigdzie w Europie nie widziałem takiej otwartości dla mniejszości LGBT jak 13 lat temu, kiedy po raz pierwszy spędziłem dłuższy czas na Grenlandii. Nie mówię tu o dużych miastach, tylko o kilkusetosobowych miasteczkach. Najważniejsze jest jednak to, że dopiero teraz uczymy się, jak nie być pasożytami na tej planecie. Kwestie recyklingu czy zrównoważonego rozwoju to nic innego, jak główne zasady rdzennych ludów, które odkrywamy na nowo. Już wiele lat temu próbowano nas nauczyć, że należy spożytkować całego zabitego bizona, zjeść każdą jego część, a nie zedrzeć skórę i zmarnować resztę.  Obecnie żyjemy w czasach niepokoju i lęków. Aby zrealizować jakikolwiek impulsy, które dawniej zwykliśmy konstruktywnie realizować, musimy uruchomić skomplikowaną procedurę ciągu czynności. Nasza psychika musi też wykorzystywać wiele mechanizmów obronnych, żeby poradzić sobie z permanentnym napięciem. Dusze wielu ludzi błagalnie płaczą o doświadczenie eksplozji, natomiast odbywa się ono często w naszej nieświadomości jako wewnętrzna implozja. W przodujących ekonomicznie krajach zapanowała tak zwana profesjonalna komunikacja, która zakłada, że powinno się dążyć do jak najmniejszej ilości konfrontacji. Jej pokłosiem są dziwne terminy używane do uniknięcia konfrontacji. Nie spodziewaliśmy się tego, ale ze względu na to, że praca stanowi większość naszego życia, ten styl komunikacji wlał się również w nasze życie prywatne. Na zewnątrz przejawia się to, jako wszechobecna izolacja z posmakiem frustracji. Polecam każdemu zapoznanie się z Calhoun Experiment. To eksperyment przeprowadzony na populacji szczurów umieszczonej w sztucznym środowisku imitującym ludzkie miasta. Jego wyniki były bardzo kontrowersyjne. Oczywiście doświadczenia na zwierzętach nie zawsze przekładają się dokładnie na mechanizmy w społeczeństwie, ale mogą mieć w sobie odrobinę prawdy. W tym miejscu warto przytoczyć pojęcie „biofilia” wprowadzone przez psychologa Ericha Fromma. Oznacza uwielbienie życia. Biofilia jest jednym z czynników harmonijnego współgrania człowieka i biosfery, a trudno ją rozwijać, kiedy otaczają nas w większości obiekty martwe lub nieautentyczne doświadczenia życiowe. Obecność rdzennych ludów jest ważnym elementem współczesnego świata. Nie zachęcam jednak do odwiedzania miejsc, które zamieszkują. To lekcja, którą zrozumiałem po latach. Nie dlatego, że spotkania są nie przyjemne, bo wręcz przeciwnie – były dla mnie magiczne. Jednak jako ludzie zachodu nie wnieśliśmy za wiele pożytecznego, wchodząc z nimi w interakcje. Możemy natomiast zadać sobie ważne pytania, zewnętrze i wewnętrzne, oraz zastosować krytyczne myślenie. Warto zrozumieć, że kiedy mówimy przykładowo o odkrywaniu lądów przez Europejczyków, to tak naprawdę niemal nikt żadnego lądu nie odkrył. Rdzenni ludzie byli największymi odkrywcami i pionierami dużo wcześniej.  W pewnym sensie byli również pionierami odkrywania świata duchowego. Zakładali bowiem, że każdy powinien rozwijać z nim bezpośredni kontakt. Opracowali też wiele naturalnych metod eksplorowanie duchowości oraz rozumieli, że kluczem do niej jest natura. Więź z przyrodą była niemal jednoznaczna z więzią z duchem i stanowiła nieodłączną część ich tożsamości. Wiele lat temu dostałem propozycję rozpoczęcia studiów doktoranckich we Francji pod skrzydłami genialnego profesora antropologa i geografa Jean Malaurie. Jest on autorem badania rdzennych ludów „od kamienia do człowieka”. To podejście zakłada, że nie rozumiejąc natury, nigdy nie zrozumiemy rdzennych ludzi i ich duszy. Rdzenne społeczności rozumiały rzeczywistość mitologicznie, a nie naukowo. Nie trzeba było rozumieć zjawiska fotosyntezy, żeby czuć, że las trzeba ocalić. Mimo że szanuję naukę i widzę ją jako przodującą siłę rozwoju cywilizacji, to jeśli nie pozostawia ona otwartych drzwi dla nieracjonalnego w naszym życiu, odbiera nam kontakt z archetypami w nas, które oferują nam asystę w naszym rozwoju. One nie działają jak mitologiczni bogowie na zewnątrz nas, ale jako nasze wewnętrzne struktury, które potrafią się aktywować i wyłonić w kryzysowych momentach. Rdzenni ludzie nie potrzebowali też badań naukowych, aby w naturalny sposób wykreować styl życia obejmujący wszystkie filary zdrowia psychicznego. Od zdrowego jedzenia, przez zdrowy sen i aktywność fizyczną po kontakt z naturą oraz przyjaźń. W swoim krótkim życiu widziałem, jak fala zachodniego stylu życia przywiodła do Afryki problemy cywilizacyjne, takie jak depresja czy izolacja. Za nimi oczywiście pojawiła się psychoterapia, oryginalnie zbędna w tych regionach.  Nie chciałbym jednak idealizować rdzennych społeczności, ponieważ niektóre z nich cechuje również wiele ułomności. Nie są na pewno odpowiedzią na wszystkie pytania, które nas nurtują, szczególnie że stoimy przynajmniej jedną nogą w nieodwracalnym pędzie rozwoju technologicznego. Niektóre z tych kultur posiadają destruktywne elementy, czy to wynikające z własnej tradycji, czy z wpływu zachodnich kultur i religii, które zmutowały ich oryginalny styl życia. Mimo wszystko rdzenne plemiona wiedziały coś, czego my nie wiemy, coś, co może nam dziś być bardzo przydatne. Kiedy więc pojawią się w naszych snach, warto wziąć pod uwagę wszystkie wymienione aspekty i pomyśleć, jak funkcjonują w naszym życiu. Przygotowałem listę filmów, z których moim zdaniem można najwięcej nauczyć się o tych kulturach. Twórcy podjęli próby bycia obiektywnymi. Wiele z tych obrazów przedstawia współczesną trudną sytuację rdzennych ludów. Na podstawie ich historii możemy zrozumieć, czym były odebrane im walory i wartości. Celowo wybrałem nie tylko te filmy, które skupiają się na upadku kultur, ale też te, które inspirują. Z tego samego powodu członkowie rdzennych wspólnot pozwalali mi się fotografować. Wiedzieli, że nie skupiam jedynie na skutkach kolonizacji, a na ich egzystencjalnym triumfie. Ocena większości tych filmów serwisie Rotten Tomatoes jest bliska 100 proc., a to nie jest częste. 19. „Embrace of the Serpent”, (miejsce akcji) Ameryka Południowa, RT: 96% To film o spotkaniu dawnej etnografii czy też antropologii, kiedy antropolog musiał być geografem, artystą, eksploratorem, z sekretem jednej z rdzennych kultur, roślina Yakruna. To fikcyjna nazwa, ale wyraźnie nawiązuje do Chacruna, jednego ze składników wywarów szamańskich w Ameryce Południowej. Nauka spotyka się z magią na polu prawdy. 18. „Rabbit Proof Fence”, Australia, RT: 88% Film ilustruje próby uspołecznienia tzw. Skradzionego Pokolenia Aborygenów w Australii. Wzruszająca historia trójki dzieci, które uciekły z ośrodka, gdzie miały zostać przystosowane do życia w nowych czasach. Uciekając od władz, odbywają samotną podróż, 2400 km przez australijski busz w poszukiwaniu swojego domu. Tytuł brutalnie nawiązuje do historycznego zjawiska w Australii – ogrodzenia chroniącego uprawy przed szkodnikami, a które wyznaczało dzieciom szlak. 17. „Whale Rider”, Nowa Zelandia, RT: 91% Historia młodej dziewczyny, która próbuje odnaleźć swoje miejsce w rodzinie i tradycji. Jej poszukiwania są podsumowane majestatycznym cytatem: „Jestem potomkiem jeźdźców wielorybów. Nie jestem prorokiem, ale wiem, że razem będziemy szli naprzód.”. 16. „Ashes and Snow”, Cały świat, RT: Brak To filmowa poezja wizualna pokazująca więzi między ludźmi i zwierzętami. Dużą część tych ilustracji to rdzenne ludy z różnych części świata. 15. „Ten Canoes”, Australia, RT: 98% To pierwszy film, w którym wszystkie dialogi są w języku Aborygenów. Nie tylko treść, ale i sposób opowiadania jest bliski aborygeńskiej kulturze, wiec na różne sposoby jesteśmy zabierani do innej rzeczywistości. 14. „Kirikou and the Sorceress”, Afryka, RT: 96% Animowany film oparty na opowiadaniach z Zachodniej Afryki. Tytułowy główny bohater to mały chłopiec, który ma ocalić swoją wioskę od mrocznych sił. 13. „Nanook of the North”, Ameryka Północna”, RT: 100% Powiedzieć, że to stary film to za mało. Jest to najstarszy na świecie film dokumentalny z 1922 r. Dokumentuje życie jednego z rdzennych mieszkańców obszarów polarnych. Proza i poezja codzienności. 12. „Blueberry”, Ameryka Północna, RT: 22% To jedyny niemal Hollywoodzki film na tej liście. Obrazuje życie szeryfa, który został wychowany przez Indian. Potajemnie pozostaje z nimi w kontakcie i strzeże ich dobra. Uczestniczy również w ich rytuałach, spożywa wraz z Indianami psychoaktywne wywary, a następnie w odmienionych stanach świadomości otrzymuje wskazówki i prowadzenie.  11. „Rockwell Kent (druga część)”, Grenlandia, RT: Brak Biografia człowieka renesansu, Rockwella Kenta, a właściwie jej druga cześć, w której domem dla jego politycznego idealizmu jak i “przeklętego libido” staje sie Grenlandia. Jest to portret Grenlandzkiego społeczeństwa narysowany (dosłownie i w przenośni) przez kogoś o ogromnej głębi i odwadze postrzegania oraz doświadczana. 10. „Dreamkeeper”, Ameryka Północna, RT: 94% Historia dziadka i jego wnuczka, którzy jadą razem na współczesne zgromadzenie Indian. Wnuczek jest zbuntowanym młodzieńcem i nie interesuje go jego tradycja. W trakcie tej podróży dziadek opowiada mu kilka historii, które są pokazane w filmie. Historie wkradają się do serca wnuczka… 9. „Tanna”, Oceania, RT: 93% To film o plemionach, miłości, tradycji, tabu i sile natury. Ekranizacja prawdziwej historii, która wydarzyła się na jednej z wysp Oceanii. 8. „Kanyini”, Australia, RT: 100% Narracja mędrca przedstawia obecną sytuacje Aborygenów, ale można ją zastosować również do większości rdzennych ludów, gdyż efekty kolonizacji są takie same niemal na całej planecie.  7. „The Only Good Indian”, Ameryka Północna, RT: 70% Mikrohistoria bohatera i „bohatera”, która może być potraktowana jako alegoria na większą skalę.  6. „Liyana”, Afryka, RT: 98% Praca terapeutki w Południowej Afryce, która korzysta z terapeutycznego storytellingu. Te historie tworzą dzieci, które przechodzą terapię. Spontaniczna improwizacja pokazuje ich rany i nadzieje, rozpacz, krzywdę, ale również moc przebaczenia. Arcydzieło.  5. „The Pearl Button”, Ameryka Południowa, RT: 94% Dokument w dużej mierze o ludach zamieszkujących okolice przylądka Horn. O pięknych ludziach, którzy zostali utopieni w mrocznych wodach ludzkości. 4. „Dersu Uzala”, Azja, RT: 73% Jedyny nie japoński film japońskiego mistrza kina, Akira Kurosawy, czasem też uważany za jego najlepszy film. Oparty na prawdziwej historii przyjaźni rosyjskiego eksploratora Vladimira Arsenyeva i rdzennego mieszkańca Syberii, Dersu Uzala. Dersu uczy Vladimira wszystkiego, co eksplorator powinien wiedzieć o naturze i przetrwaniu i jak się okazuje o byciu człowiekiem. 3. „Journals of Knud Rasmussen”, Ameryka Północna, RT: 80% Film oparty o prawdziwą historię zapisaną w dziennikach legendarnego eksploratora Knuda Rasmussena. Obrazuje temat chrystianizacji Arktyki i dokumentuje ostatnie opowieści szamanów tych obszarów. Scenę, w której szaman musi odesłać na zawsze swoje pomocne duchy uważam za najsilniejsza, łamiąca serce w historii kina.  2. „Emerald Forest”, Ameryka Południowa, RT: 81% To nie tylko genialny film o bólach eksploatacji natury i o rdzennych ludach, ale jest on również czasem wskazywany przez psychologów jako godny uwagi portret postaci dobrego ojca. W dzisiejszych czasach może on zanikać, tak jak rdzenne ludy. Ekranizacja prawdziwej historii porwania dziecka, którego ojciec inżynier zajmował się komercyjnie wycinką lasów Amazonii. Ojciec szuka swego syna przez lata i kiedy po kilkunastu latach go odnajduje, musi wiele się nauczyć o nim, o Indianach, o lasach i o sobie."
"Tajemnica Roanoke. Co się stało w ""zaginionej kolonii""?",https://www.national-geographic.pl/artykul/tajemnica-roanoke-co-sie-stalo-w-zaginionej-kolonii,Unknown,"['Historia', 'Ludzie']","To jedno z najbardziej tajemniczych i niewyjaśnionych wydarzeń z historii Ameryki Północnej. Do dzisiaj historycy głowią się, co właściwie wydarzyło się z osadnikami, którzy przypłynęli z Anglii, aby zamieszkać na odkrytej kilka lat wcześniej wyspie. Dochodzenie w tej sprawie trwa od ponad 400 lat i do tej pory nikt nie znalazł jednoznacznej odpowiedzi. 
Pierwsza angielska ekspedycja w okolice Roanoke odbyła się w lipcu 1584 roku. Prowadzona przez kapitanów Philipa Amadasa i Arthura Barlowe’a, a finansowana przez sir Waltera Raleigha, grupa dotarła do łańcucha mierzejowych wysepek, leżących na pograniczu dzisiejszych stanów Wirginia i Karolina Północna. Rozpoczęto eksplorację tamtejszych terenów. W trakcie wyprawy podróżnicy odnaleźli wyspę Roanoke, która wydała im się idealnym i bezpiecznym miejscem, aby założyć tam pierwszą angielską osadę w Nowym Świecie. Kolonizatorzy spotkali wówczas pierwszy raz miejscowych Indian - Sekotan i Kroatan. Nawiązali z nimi przyjazne stosunki, a dwóch z nich zabrali do Anglii, aby zdać raport z wyprawy. W Londynie spotkali się z sir Raleighem i zostali przedstawieni na dworze. Dzięki temu udało się zebrać potrzebne fundusze do sfinansowania pierwszej angielskiej kolonii. Miała to być również przystań dla korsarzy, którzy walczyli z Hiszpanami. W kwietniu 1585 roku flota statków dowodzona przez Richarda Grenville’a, na pokładzie, których znajdowało się ok. 600 osób, wyruszyła w kierunku Roanoke. Podczas rejsu, podczas którego nie obyło się od perturbacji, stracono spory zapas żywności. W związku z tym Grenville zdecydował, że na wyspie pozostanie tylko stu osadników, a gubernatorem zostanie Ralph Lane. Tak pod jego wodzą, kolonizatorzy wznieśli na Roanoke niewielki fort i kontynuowali eksplorację wybrzeża. Pozostało im czekać na transport jedzenia z Anglii, z którym wrócić miał Grenville. 

Okazało się, że pierwszy raport z Roanoke nie był zbyt dokładny. Wyspa nie nadawała się pod uprawę ziemi, nie było tam także żadnych cennych złóż kruszców. W trakcie drugiej wyprawy kolonizatorzy poznawali się lepiej z tubylcami. Niestety szybko pojawiły się pierwsze konflikty. Posądzony o kradzież srebrnego naczynia, jeden z miejscowych stał się pretekstem, żeby osadnicy w furii spalili lokalną wioskę. Stan niepokoju narastał. Osadnicy mieli duże problemy z pozyskiwaniem pożywienia, byli bardzo nieporadni. W końcu zdecydowali się na powrót do Anglii. Wsiedli na pokład okrętów korsarza Francisa Drake’a i odpłynęli z Roanoke, a wraz z nimi marzenia o kolonii w Nowym Świecie. Przynajmniej do czasu. Co ciekawe, gdyby osadnicy poczekali jeszcze kilka dni, doczekaliby się powracającego Grenville’a. Ten widząc, że na miejscu nikogo nie ma, również odpłynął z powrotem, ale na miejscu pozostawił 15 żołnierzy. Ci później wdali się w potyczkę z Indianami i część z nich zginęła w walce, a część uciekając drogą morską z wyspy.

W 1587 roku kolejna grupa osadników dobiła do wschodniego brzegu Ameryki Północnej. Początkowo ta grupa miała osiedlić rejony Chesapeake, ale kapitan odmówił popłynięcia dalej, z uwagi na płytkie wody i ryzyko ugrzęźnięcia. Dlatego znów padło na Roanoke. Tym razem miało się udać. Osadę nazwano City of Raleigh. Wśród kolonizatorów były również kobiety i dzieci. Gubernatorem został John White, który był również dowódcą tej wyprawy. Anglicy zabrali się do naprawy opuszczonego i zrujnowanego fortu i rozpoczęli budowę nowej osady. Niestety bardzo szybko okazało się, że Indianie nie zapomnieli krzywd, które wyrządzili im poprzednicy. Doszło do zabójstwa jednego z osadników, a mediatorem w konflikcie stali się sojusznicy z plemienia zamieszkującego wyspę Croatoan. Ci sami, których przedstawiciel kilka lat wcześniej popłynął do Anglii. Starania te jednak poszły na marne i co chwilę dochodziło do walk. Pogrążeni w strachu osadnicy zdecydowali się w końcu wyprowadzić z Roanoke i przenieść się nad zatokę Chesapeake.  Kończące się zapasy jedzenia zmusiły ich także do decyzji o wysłaniu delegacji do Starego Świata po żywność. Wytypowano White’a, który nie był z tego powodu najszczęśliwszy. Kilka dni temu bowiem, narodziła się jego wnuczka. Gubernator ostatecznie zostawił swoją rodzinę i odpłynął 26 sierpnia 1587 roku z powrotem do Anglii. Pech chciał, że na przeszkodzie w powrocie stanęło widmo wojny Anglii z Hiszpanią. Do obrony kraju zostały oddelegowane praktycznie wszystkie angielskie statki i White mógł powrócić na Roanoke dopiero 3 lata później w 1590 roku…"
"„BEST OF THE WORLD 2022 National Geographic"": oto najciekawsze miejsca, które warto odwiedzić w 2022 roku",https://www.national-geographic.pl/artykul/best-of-the-world-2022-national-geographic,Redakcja,['Ludzie'],"National Geographic prezentuje coroczną listę 25 miejsc ujętych w pięciu kategoriach – kultura, zrównoważony rozwój, natura, przygoda, rodzina  które warto odwiedzić w nadchodzącym roku. W zestawieniu na rok 2022 dominują parki narodowe i dzika przyroda, aktywności na świeżym powietrzu, eko-wyprawy oraz kierunki najlepsze dla podróżujących rodzin. Lista została stworzona i zweryfikowana we współpracy z międzynarodowymi zespołami redakcyjnymi National Geographic Traveler, które angażują miliony czytelników za pośrednictwem swoich magazynów i stron internetowych w kilkunastu edycjach na całym świecie. Tegoroczna edycja listy jest szczególna dla polskiego wydania magazynu National Geographic Traveler, ponieważ w kategorii „zrównoważony rozwój” zostało wyróżnione miasto Łódź. Jest to drugie w historii plebiscytu wyróżnienie dla kierunku z Polski (w 2019 r. wśród finalistów znalazła się Puszcza Białowieska). Więcej o wszystkich wyróżnionych miejscach będzie można przeczytać w reportażach opublikowanych w styczniowym wydaniu National Geographic Traveler (w sprzedaży od 10 grudnia). KULTURA   Starożytne plantacje herbaty na górze Jingmai w Pu'er zostaną wpisane na Listę Światowego Dziedzictwa UNESCO w 2022 roku. Przed laty miejsce to było początkiem starożytnego szlaku herbacianego. Co prawda autostrady zastąpiły trasę, ale miejscowe plantacje pozostały, podobnie jak cztery lokalne mniejszości etniczne – Blang, Dai, Hani i Wa – które zachowują swoje własne języki, zwyczaje i festiwale. Niewielka ulica Denmark Street jest uważana za miejsce narodzin brytyjskiego punk rocka. Bywały tu również takie legendy muzyki jak David Bowie, Elton John czy Rolling Stones. Po wyremontowaniu tzw. londyńskie Tin Pan Alley zachowało swój wyjątkowy klimat. Fasady XVII-wiecznych budynków idealnie komponują się z graffiti autorstwa Johnny'ego Rottena, wokalisty Sex Pistols oraz słynnymi sklepami muzycznymi. Rdzenni mieszkańcy wyspy Hokkaido uzyskali status prawny w Japonii dopiero w 2019 r. Aktywiści mają nadzieję, że świat usłyszy o nich, chociażby dzięki turystom odwiedzającym Narodowe Muzeum i Pak Ajnów w Upopoy. Po cennej lekcji historii i kultury można zrelaksować się na przykład w Noboribetsu Onsen – kurorcie słynącym z gorących źródeł. Malownicza wyspa jeszcze przed pandemią została wybrana na Włoską Stolicę Kultury 2022. W przyszłym roku przez 300 dni turyści i mieszkańcy będą mogli brać udział w licznych wystawach, festiwalach i spektaklach. Organizatorzy wydarzenia stawiają na zrównoważoną turystykę, dlatego, żeby uniknąć tłumów latem program będzie wstrzymany. Dumni mieszkańcy Atlanty mówią, że nie ma drugiego takiego miasta na świecie. W skrócie: stolica Georgii jest nie tylko ojczyzną Coca-Coli, ale też kolebką ruchu praw obywatelskich, a wpływy miejscowej kultury hip-hopowej są widoczne na całym świecie. Eklektyzm metropolii najlepiej oddaje dzielnica Old Fourth Ward, w której kultowe kluby nocne stoją w sąsiedztwie takich miejsc jak Martin Luther King Jr. National Historical Park czy Muzeum Prezydenckie. ZRÓWNOWAŻONY ROZWÓJ   Przed laty w gęsto zaludnionym Zagłębiu Ruhry dominowało górnictwo i produkcja stali. Obecnie region ten przechodzi jednak ogromne zmiany. Dawne hałdy i tereny przemysłowe są przekształcane w parki i otwarte przestrzenie kulturalne. Najbardziej znany z nich Zeche Zollverein został wpisany na Listę Światowego Dziedzictwa. Na gości czekają odkryty basen, lodowisko i szlaki spacerowe. Amazonia to jeden z najważniejszych i najbardziej unikalnych ekosystemów na Ziemi. W uznaniu jej globalnego znaczenia, Francja w 2020 roku rozpoczęła walkę z z wylesianiem w Parku Narodowym Yasuní we wschodnim Ekwadorze. Już teraz widać wymierne efekty tego działania, a odwiedzający turyści mogą zachwycać się pięknymi palmami i hipnotyzująco zielonymi paprociami.  Łódź to nie tylko stolica kina i były ośrodek produkcji tekstyliów. Od kilku lat miasto położone niemal w samym sercu Polski wychodzi na pozycję lidera w branży zrównoważonych rozwiązań. W 2021 r. władze miejskie nawiązały współpracę z europejską platformą dostawczą e-commerce InPost, aby ograniczyć emisję CO₂ i ruch samochodowy w ścisłym centrum. To jeden z wielu kroków ku zielonej przyszłości Łodzi. Jeden z największych amerykańskich obszarów krajobrazowych, który rozciąga się na granicy stanów Oregon i Waszyngton. Ponad 118 hektarów wzdłuż wąwozu rzeki Columbia przyciąga rocznie ponad dwa miliony turystów. Aby pomóc zmniejszyć wpływ turystyki na lokalną przyrodę i kulturę, inicjatywa non-profit zapoczątkowała współpracę, która z czasem przekształciła się w jedną z najlepszych praktyk budowania zrównoważonej gospodarki turystycznej. W ciągu ostatnich dziesięcioleci kłusownictwo zdziesiątkowało populacje dzikich zwierząt w Mozambiku, ale wciąż pozostała niewielka liczba, która reprezentuje naturalną faunę tego regionu. Domem dla dużej części z nich jest założony w 2020 roku Park Narodowy Chimanimani został założony w październiku 2020 roku. Tylko w dwóch ostatnich badaniach bioróżnorodności zidentyfikowano 475 gatunków roślin i 260 gatunków ptaków, wraz z 67 gatunkami płazów i gadów – w tym jedną żabę i jedną jaszczurkę uważaną za nowe dla naukii 
 NATURA   Namibia to pustynna kraina, pełna ogromnych wydm i spalonych słońcem wzgórz. Jest tam jedno miejsce, a mianowicie pas Caprivi, wąski skrawek lądu, w którym znajdziemy trochę zieleni i dziką przyrodę, dzięki obecności rzek Okavango, Kwando, Chobe i Zambezi. To idealne siedlisko dla wielu gatunków zwierząt. W drugiej połowie XX wieku obszar ten był miejscem wielu działań militarnych. Po uzyskaniu przez Namibię niepodległości w 1990 roku, nastał tam pokój, a wraz z nim powróciły stworzenia, które przez niszczycielską działalność człowieka uciekły. Park Narodowy Nkasa Rupara jest prawdziwym klejnotem kraju. Jest również domem dla największej populacji bawołów w Namibii. Możemy trafić tam również na lwy, lamparty i hieny oraz krokodyle i hipopotamy. Tysiące gwiazd rozświetla północną Minnesotę. Ten odległy region Stanów Zjednoczonych, graniczący z kanadyjską prowincją Ontario, nie ma praktycznie żadnych zanieczyszczeń świetlnych, z czego dumni są jego mieszkańcy. W Minnesocie znajduje się największe na świecie Sanktuarium Ciemnego Nieba, które zajmuje powierzchnie 405 tysięcy hektarów oraz Park Narodowy Voyageurs - Międzynarodowy Park Ciemnego Nieba. Podróżnicy z całego świata przyjeżdzają w te miejsca, aby podziwiać piękno nocy w Minnesocie Rosyjskie jezioro Bajkał jest tak rozległe i głębokie, że miejscowi często nazywają go morzem. Zajmuje powierzchnie 31 500 km², a najgłębszy punkt ma 1642 m. Olbrzymie jezioro jest niezwykłym cudem natury. Ale ma też swoje problemy. Pomimo wpisania go na listę Światowego Dziedzictwa UNESCO w 1996 r., eksperci wskazują na ciągłe zanieczyszczanie tego zbiornika wodnego, do którego przyczynia się również rozwój turystyki. Władze stwierdziły jednak, że można połączyć przyjemne z pożytecznym. Odwiedzający mogą bowiem pomóc w ochronie jeziora poprzez wolontariat w Great Baikal Trail. To organizacji non-profit, która zajmuje się ochroną środowiska. Natura odniosła kolejne zwycięstwo w wyścigu o uratowanie jednego z największych istniejących lasów tropikalnych w obu Amerykach. W kwietniu 2021 r. Organizacje ochrony przyrody, kierowane przez Naturę Conservancy zakupiły 96 tysięcy hektarów lasów tropikalnych w północno-zachodnim Belize, aby utworzyć Rezerwat Leśny Belize Maya. Celem jest uratowanie jednego z najbardziej zróżnicowanych biologicznie lasów na świecie przed wyniszczeniem. W lasach Belize możemy spotkać mnóstwo niezwykłych gatunków zwierząt i roślin. Niezwykłych i często zagrożonych. Należą do nich tapiry, wyjce, jaguary, pumy i ponad 400 gatunków ptaków. Już dzisiaj widać, że przyroda w Australii odżywa, po tym jak kraj dotknęły straszliwe pożary w latach 2019-2020. Spłonęło wtedy około 18,6 mln hektarów powierzchni. W płomieniach zginęło prawie trzydzieści osób i ponad miliard zwierząt. Dzisiaj możemy udać się w podróż szlakiem Great Ocean Road i zobaczyć jak Australia zmartwychwstaje. Trasa o długości 243 km, biegnie wzdłuż południowo-wschodniego wybrzeża Australii, pomiędzy miastami Torquay i Allansford w stanie Wiktoria. Organizacja Wildlife Wonders, która ogrywa dużą rolę w ochronie australijskiej przyrody, stworzyła „sanktuarium” dzikiej przyrody nieopodal tej trasy.  PRZYGODA  Przejazd La Seine à Vélo z Paryża do kanału La Manche to propozycja nie tylko dla fanów dwóch kółek, ale także pasjonatów malarstwa. Na trasie mijamy bowiem dom słynnego francuskiego malarza Claude'a Moneta oraz Muzeum Impresjonizmu. Zakochani w przyrodzie docenią z kolei odcinek szlaku poprowadzony przez rezerwat ptaków Grande Noé w Normandii. Pora zejść z utartego szlaku, na przykład na El Camino de Costa Rica. To 16-etapowa trasa stworzona, aby pomóc w rozwoju wiejskim gospodarstwom i mniejszym przedsiębiorcom. Zaleca się, aby wyprawę zorganizować wspólnie z przewodnikiem. Po drodze czekają na nas nie tylko ekologiczne farmy, ale też przeprawa przez rzekę czy lasy deszczowe. Pokonaj najdłuższy szlak turystyczny prowadzący przez nadmorskie prowincje w Kanadzie – w sumie 150 km. Trasa wzdłuż rzeki Nepisiguit to szczególnie ważne miejsce w historii i tradycji ludzi Mi’gmaq. Poznasz ich dziedzictwo lepiej, zaczynając przygodę w rezerwacie przyrody Daly Point w Bathurst, a kończąc w Mount Carleton Provincial Park. Wody Palau tworzą jeden z najbogatszych morskich ekosystemów na świecie. Lagunę Rock Islands zamieszkują między innymi rekiny rafowe, diugonie, gigantyczne małże i meduzy. Podwodny raj jest dostępny dla płetwonurków.  Przejście najwyższej via ferraty w Ameryce Północnej to gwarancja silnych wrażeń i niesamowitych widoków. Ze szczytu rozpościera się malownicza panorama Kolorado – kamienne krajobrazy upstrzone zielonym mchem i fioletowo-różową roślinnością. Aby ją zobaczyć, najpierw trzeba jednak pokonać setki metalowych szczebli. RODZINA  Rejs po Dunaju to okazja do przeniesienia się do świata baśni, gdzie mijane po drodze zamki, średniowieczne miasta i zachwycające pałace pozwalają zatopić się w europejskiej historii. Rzeka płynie przez dziesięć europejskich krajów (Niemcy, Austrię, Słowację, Węgry, Chorwację, Serbię, Rumunię, Bułgarię, Mołdawię i Ukrainę), a większość tras rejsów po Dunaju obejmuje przystanki w co najmniej czterech z nich. Co ważne, wiele z nich dostosowanych jest do podróżowania z dziećmi i oferuje wiele możliwości animacji. Większość przedstawicieli koczowniczego ludu Yoruków zdecydowała się osiedlić, ale wiele z ich tysiącletnich zwyczajów wciąż jest podtrzymywanych i ma się dobrze. Półwysep Teke, położony w historycznym regionie Lycia w południowo-zachodniej Anatolii, jest jednym z miejsc, w których kultura yörük pozostaje silna. Teke yörüks prowadzą na wpół koczowniczy tryb życia i razem ze swoimi namiotami, kilimami, stadami zwierząt i psami pasterskimi przemierzają tereny śródziemnomorskich gajów oliwnych. Zbudowana jako pałac przez XIII-wiecznych sułtanów Nasrydów – władców najdłużej trwającej i ostatniej dynastii muzułmańskiej na Półwyspie Iberyjskim – Alhambra („czerwony fort”) jest uważana za mauretański klejnot architektoniczny Europy. Misterne mozaiki, arabeski (powtarzalny, stylizowany wzór oparty na motywie kwiatowym lub roślinnym) i muqarnas (ozdobne sklepienia) sprawiają, że Alhambra jest arcydziełem geometrii i idealnym miejsce do poznania piękna matematycznej symetrii. Zachwycające słońce, turkusowe morze, palmy i atmosfera odpoczynku i relaksu. Bonaire to wyspa, która ma wszystko, by zachwycić turystów poszukujących idyllicznego miejsca w tropikach. Co istotne, w porównaniu do innych karaibskich wysp, Bonaire jest cicha i wciąż stosunkowo dzika. Warto powiedzieć też, że u jej wybrzeży leży jeden z najstarszych rezerwatów morskich na świecie. Narodowy Park Morski Bonaire obejmuje 6672 akrów (2700 hektarów) doskonale zachowanego ekosytemu rafy koralowej, który jest prawdziwym rajem dla nurków. Można dostrzec tam ponad pięćdziesiąt gatunków koralowców i ponad 350 różnych gatunków ryb."
Mars ciekawostki. Czy uda nam się go zasiedlić i zmienić w świat przyjazny ziemskiemu życiu?,https://www.national-geographic.pl/artykul/mars-ciekawostki-czy-uda-nam-sie-go-zasiedlic-i-zmienic-w-swiat-przyjazny-ziemskiemu-zyciu,Unknown,['Kosmos'],"Ziemia mogła stać się kolebką życia, ponieważ krąży w tzw. ekosferze. To obszar wokół gwiazdy, w którym możne występować woda w stanie ciekłym. Mars jest położony na samej granicy ekosfery. Jak na odległości kosmiczne, znajduje się blisko Ziemi. W okresach, gdy planety zbliżają się do siebie, dzieli je mniej niż 60 mln km. Czerwona Planeta swoją charakterystyczną barwę zawdzięcza tlenkom żelaza, które występują na jej powierzchni. Czerwonawy Mars wygląda więc zupełnie inaczej niż Ziemia. Mimo to jest to jedyna planeta w Układzie Słonecznym, na której panują temperatury jeszcze znośne dla człowieka. Średnio na Marsie jest co prawda przeraźliwie zimno (minus 60 st. C), jednak na równiku słupek rtęci – gdyby tylko ktoś zawiózł tam termometr – mógłby wskazać nawet plus dwadzieścia stopni. Mars, podobnie jak Ziemia, ma pory roku. To efekt zbliżonej wartości nachylenia osi planety. Dla Ziemi są to obecnie 23 stopnie, dla Marsa – 25 stopni. Ważne podobieństwo między planetami dotyczy czasu trwania dnia i nocy. Sol, czyli doba marsjańska, jest tylko 40 minut dłuższy od doby ziemskiej. Obrót Marsa wokół własnej osi zajmuje mu 24 godziny, 39 minut i 25 sekund. Nazwa „sol” przyjęła się w 1976 r., podczas misji dwóch próbników Viking. NASA od wielu lat stosuje sole do obliczania czasu trwania misji swoich łazików. Dla Curiosity, Insighta i Perseverance dzień lądowania został uznany za „sol 0”. Dla Pathfindera zaś za „sol 1”. Różnica zależała od tego, czy łaziki zjawiały się na Marsie bliżej tamtejszego poranka, czy bliżej wieczoru.   Niestety, mimo pewnych podobieństw Czerwona Planeta bardzo różni się od swojej niebieskiej sąsiadki. Do Marsa dociera mniej niż połowa energii słonecznej, którą absorbuje Ziemia. Rok trwa 686 ziemskich dni. Mars jest sporo mniejszy od naszej planety (jego średnica to 53 proc. średnicy Ziemi) i aż dziesięć razy lżejszy. Jego grawitacja wynosi tylko 38 proc. ziemskiej. A zatem to, co na Ziemi waży 100 kg, na Marsie ważyłoby zaledwie 38 kg. Najważniejsza różnica – z punktu widzenia potencjalnych planów kolonizacji Marsa – dotyczy marsjańskiego ciśnienia atmosferycznego. Wynosi ono mniej niż 1 proc. ciśnienia ziemskiego. Dlaczego tak cienka atmosfera to kłopot? M.in. dlatego, że przy tak niskim ciśnieniu woda zaczyna wrzeć już w temperaturze ciała ludzkiego. To oznacza, że kolonista, który np. miałby ochotę wybrać się w ciepły marsjański dzień na spacer jedynie z aparatem tlenowym, ryzykowałby śmierć w ciągu minuty. Tyle wystarczyłoby, by płyny w jego ciele zagotowały się. Cienka atmosfera (składająca się w ponad 95 proc. z dwutlenku węgla) oraz niskie temperatury to nieusuwalne wady Marsa. Szacuje się, że nawet gdybyśmy umieli wykorzystać rezerwuary dwutlenku węgla, które są na Marsie, to i tak udałoby się zagęścić atmosferę planety tylko do poziomu 7 proc. gęstości atmosfery ziemskiej. Planeta zaś podgrzałby się o maks. 10 st. C. Co gorsza, z powodu bardzo słabego pola magnetycznego, atmosfera ta i tak prędko uciekłaby w kosmos, wywiana przez wiatr słoneczny. Taki los już raz spotkał Marsa. Naukowcy twierdzą, że planeta ta miała kiedyś atmosferę. Jednak utraciła ją, gdy osłabło pole magnetyczne Marsa. Globu nic nie chroniło wówczas przez wiatrem słonecznym, czyli wysokoenergetycznymi cząstkami, które zderzały się z molekułami atmosfery. W wyniku tych zderzeń cząsteczki marsjańskiego powietrza zostały wyrzucone w kosmos. Cienka atmosfera, taka jak marsjańska, może mieć jednak swoje dobre strony. „Ciśnienie wytwarzane przez marsjański wiatr, gdy wieje z prędkością 100 km/godz., odpowiada ziemskiemu lekkiemu wiatrowi o prędkości 10 km/godz.” – można przeczytać w książce „Czas Marsa” Roberta Zubrina. A zatem, wbrew temu, co widzieliśmy w filmie „Marsjanin”, burze piaskowe na Marsie nie przypominają huraganu. Jednak są ogromne: mogą obejmować całą planetę, odcinając jej powierzchnię od promieni słonecznych. Mogą być też długotrwałe. Sonda Mariner 9 obserwowała raz burzę, która trwała miesiąc. Tak. Wodnego lodu jest dużo i na biegunach Czerwonej Planety, i na średnich szerokościach geograficznych. Z danych zebranych przez misję Mars Express wynika, że w samej południowej czapie polarnej jest uwięzione tak wiele wody, iż mogłaby pokryć całą planetę oceanem o głębokości 11 metrów. To jednak nie wszystko. W 2015 r. NASA ogłosiła, że w pewnych warunkach na Marsie może również okresowo pojawiać się słona woda w stanie ciekłym. To zaś sprawia, że mogłoby w niej istnieć proste mikrobiologiczne życie. A nawet, że być może nadal istnieje. Chęć jego odkrycia napędza badania Marsa. Bliskość tej planety sprawiła, że była najczęściej odwiedzana przez ziemskie sondy i lądowniki. Jednak Mars to trudna planeta do badania – z 55 misji wysyłanych od lat 60. XX wieku do 2019 r. powodzeniem zakończyło się tylko 25. W tej chwili Marsa badają amerykańskie łaziki Curiosity i Perseverance oraz chiński Zhurong. Nad planetą krąży osiem sond marsjańskich. Mars był pierwszym globem innym niż Ziemia, nad którym latało urządzenie wyprodukowane przez człowieka. Chodzi o helikopter Ingenuity, który jest częścią misji Mars 2020 (wraz z łazikiem Perseverance). Wielkim orędownikiem kolonizacji Czerwonej Planety jest Elon Musk, właściciel m.in. SpaceX, Neuralink i Tesli. Kilka lat temu szumnie ogłaszał, że zamierza wysłać ludzi na Marsa do 2024 r., a dwadzieścia lat później założyć tam stałą kolonię. Na razie niewiele wskazuje, by te zamiary miały ziścić się w rzeczywistości. Musk ma wielu poprzedników. Jako pierwszy o podboju Czerwonej Planety myślał Werner von Braun, niemiecki konstruktor rakiet V2. W 1948 r. von Braun stworzył spójną technicznie koncepcję misji na Marsa. Poparł ją szczegółowymi wyliczeniami obejmującymi ilość potrzebnego paliwa, jego koszt, czas podróży, pojemność statków itp."
To było największe trzęsienie ziemi w historii. Jego skutki odczuwalne były przez 1000 lat. Gdzie do niego doszło?,https://www.national-geographic.pl/artykul/to-bylo-najwieksze-trzesienie-ziemi-w-historii-jego-skutki-odczuwalne-byly-przez-1000-lat-220426014543,Unknown,"['Odkrycia', 'Nauka']","Trzęsienia ziemi to często ogromne zagrożenie dla ludzi. Dotychczas uważano, że najsilniejszym w historii było to w południowym Chile w 1960 roku. Uważa się je za największy wstrząs tektoniczny w historii pomiarów sejsmicznych. Miało magnitudę 9,5 (magnituda to odpowiednik dawniej używanej skali Richtera). Zginęło wówczas nawet 6000 osób, a skutki katastrofy odczuły ponad 2 miliony ludzi. Z kolei za najbardziej śmiercionośny wstrząs uważa się trzęsienie z 23 stycznia 1556 roku, które wydarzyło się w chińskim Shaanxi. Szacuje się, że liczba ofiar mogła wynieść ok. 830 tysięcy. W najnowszych badaniach, które zostały opublikowane na łamach czasopisma naukowego ""Science Advances"", uczeni wykazali, że w historii doszło do jeszcze większego, dużo bardziej katastrofalnego trzęsienia. Według naukowców do ogromnego wstrząsu o magnitudzie 9,5 doszło również na terenie Chile, lecz tym razem północnego, ok. 3800 lat temu. Według badaczy trzęsienie było tak silne, że spowodowało fale tsunami o wysokości ponad 20 metrów, które mogły mieć zasięg nawet do ośmiu tysięcy kilometrów. Uczeni twierdzą, że skutki zniszczeń były tak przerażające, że ludzie musieli opuścić swoje osady na 1000 lat. Na północy dzisiejszego Chile ponad 3000 lat temu doszło do gigantycznego przesunięcia wzdłuż uskoku tektonicznego. Naukowcy twierdzą, że to zjawisko mogło obejmować nawet tysiąc kilometrów przebiegu uskoku. – Dotychczas badacze nie brali pod uwagę, że w tym miejscu na świecie może dojść do tak ogromnego przesunięcia – tłumaczy James Goff, geolog z University of Southampton, jeden z autorów badania. Uczony dalej wyjaśnia, że do tak potężnego trzęsienia ziemi doszło dlatego, że jedna z płyt tektonicznych została „wepchnięta” pod drugą. W tym miejscu dochodziło do ocierania się obydwu płyt, co wywoływało rosnącą aktywność sejsmiczną. Ostatecznie nagromadzenie naprężeń było na tyle duże, że doszło do silnego wstrząsu. Dowody na potwierdzenie tej tezy naukowcy odnaleźli w różnych osadach przybrzeżnych (np. na głazach) oraz w morskich szczątkach, muszlach i skałach, które zostały wyrzucone daleko w głąb lądu. – Gdyby nie trzęsienie, niektóre z tych morskich organizmów żyłyby spokojnie w morzu – twierdzi prof. Goff. Uczony zaznacza, że niektóre z tych przedmiotów odnaleźli aż na pustyni Atakama. Badacze postanowili zbadać te elementy metodą datowania radiowęglowego. Uczeni przebadali 17 próbek z siedmiu różnych wykopalisk, które znajdowały się w odległości sześciuset kilometrów od północnego wybrzeża Chile. Okazało się, że wszystkie mają ponad 3800 lat i to właśnie w tym czasie prawdopodobnie zostały wyrzucone z wody. Uczeni przeanalizowali również dowody archeologiczne, które wykazały ślady starożytnego osadnictwa z tamtego okresu. Domy, które były wówczas zamieszkiwane, zostały całkowicie zrujnowane. Co więcej, na konstrukcjach odkryto osady po falach tsunami. – Miejscowa ludność straciła cały swój dobytek. To musiał być dla nich ogromny szok. Byli zmuszeni przenieść się daleko w głąb lądu. Nie zapominajmy, że w przeszłości żyło się głównie na wybrzeżach, ze względu na dostęp do wody – twierdzi Groff. Według autorów badania, wszystko wskazuje na to, że ludzie wrócili na swoje ziemie dopiero 1000 lat później."
500–letni aztecki manuskrypt jest najstarszym zapisem trzęsień ziemi w obu Amerykach,https://www.national-geographic.pl/artykul/500-letni-aztecki-manuskrypt-jest-najstarszym-zapisem-trzesien-ziemi-w-obu-amerykach,Unknown,"['Odkrycia', 'Historia']","Aztecki Kodeks „Telleriano-Remensis”, stworzony w XVI wieku (czyli już w czasie podboju przez europejskich konkwistadorów), na terenach dzisiejszego Meksyku, na europejskim papierze, jest jednym z najwspanialszych zachowanych przykładów azteckiego malarstwa rękopiśmiennego. Trzeba zaznaczyć, że pismo Azteków było pismem hieroglificznym (jak np. W starożytnym Egipcie). Wszystkie wydarzenia zostały w nim przedstawione jako piktogramy, czyli małe rysunki przedstawiające daną historię. Pisanie kodeksów było zajęciem zarezerwowanym dla wyszkolonych specjalistów zwanych „tlacuilos”, co oznacza dosłownie „tych, którzy piszą obrazy."" Podczas gdy wiele kodeksów zostało spalonych jako pogańskie przedmioty przez zakonników i misjonarzy po hiszpańskim podboju, niektóre na szczęście przetrwały. Kodeks o którym mowa, to kalendarz słoneczny i księżycowy zarazem, który służył jako kronika do zapisywania historycznych wydarzeń, takich jak wniebowstąpienia i śmierci władców, bitwy, trzęsienia ziemi i zaćmienia słońca. Według badań opublikowanych przez Gerardo Suáreza z Narodowego Uniwersytetu Meksyku i Virginię García-Acosta z meksykańskiego Centrum Badań i Studiów Wyższych Antropologii Społecznej, piktogramy w kodeksie Telleriano-Remensis opisują w sumie 12 trzęsień ziemi, które miały miejsce między 1460 a 1542 rokiem.  Piktogramy oferują niewiele informacji dotyczących lokalizacji, wielkości i szkód spowodowanych przez trzęsienia ziemi, ale dzięki symbolom odnoszącym się do konkretnych zaćmień słońca lub dni, a także wyjaśnieniom napisanym obok symboli po łacinie i hiszpańsku, przez późniejszych komentatorów, możliwe jest określenie konkretnych dat tych wydarzeń. Jeden z piktogramów pokazuje np. trzęsienie ziemi, które miało miejsce w roku 1507, a wiemy to, ponieważ katastrofa ta była związana z zaćmieniem słońca. Na skutek niej zniszczona została świątynię a 1800 wojowników poniosło śmierć, topiąc się w niezidentyfikowanej rzece, prawdopodobnie w południowym Meksyku.
Trzęsienia ziemi, w azteckich kodeksach są reprezentowane przez dwa symbole: „ollin” (oznaczający ruch) i „tlalli” (oznaczający Ziemię). Ollin jest glifem składającym się z czterech spirali, reprezentujących cztery główne kierunki Ziemi i centralnie umieszczonego oka lub koła. Tlalli jest z kolei glifem składającym się z jednej lub kilku warstw wypełnionych kropkami i różnymi kolorami odnoszącymi się do cenne kamieni szlachetnych (zdjęcie poniżej).  W kodeksie „Telleriano-Remensis” istnieją inne modyfikacje glifów dotyczących trzęsień ziemi, ale ich znaczenie nadal nie jest w pełni jasne dla uczonych. Suárez i García-Acosta zauważają, że inne prekolumbijskie kroniki dostarczają cennych informacji, które są uzupełnione przez rysunki trzęsień ziemi z kodeksu „Telleriano-Remensis”. Na przykład, historyczna relacja franciszkańskiego zakonnika Juana de Torquemada opisuje trzęsienie ziemi z 1496 roku, które wstrząsnęło trzema górami w „prowincji Xochitepec, wzdłuż wybrzeża"" i spowodowało osunięcia ziemi na obszarze zamieszkałym przez lud Yope. Miejsce to znajduje się w tzw. szczelinie sejsmicznej Guerrero, regionie względnej ciszy sejsmicznej w południowym Meksyku. Opisy historyczne sugerują, że trzęsienie ziemi z 1496 roku mogło być bardzo dużym trzęsieniem ziemi o magnitudzie 8.0 stopni w skali Richtera. Od 1845 roku nie odnotowano w tamtym miejscu trzęsień ziemi o takiej magnitudzie. „Nie jest dla nas zaskakujące, że istnieją zapisy opisujące trzęsienia ziemi sprzed czasów hiszpańskiej konkwisty, z dwóch powodów"", powiedział Suárez. „Trzęsienia ziemi są częste w tym kraju, a po drugie, trzęsienia ziemi miały głębokie znaczenie w kosmologicznych poglądach pierwotnych mieszkańców tego, co jest teraz Meksykiem"". "
Uchodźcy z Ukrainy dzielą się wstrząsającymi historiami. „Połowę serca zostawiłam za sobą”,https://www.national-geographic.pl/artykul/uchodzcy-z-ukrainy-dziela-sie-wstrzasajacymi-historiami-polowe-serca-zostawilam-za-soba-220309111230,Eve Conant,['Ludzie'],"Pobudka przy wybuchach. Szukanie paszportu w pośpiechu. Traumatyczna podróż pociągiem po ciemku, aby uniknąć rosyjskich wojsk. Nadzieja na „przytulny kąt”, w którym będzie można się schronić. Historie uchodźców są pełne żalu.  Łączy je cierpienie. Zapewne nie da się go uniknąć w sytuacji, gdy ponad milion osób jest zmuszonych do opuszczenia swoich domów i stawienia czoła surowej rzeczywistości. Irina Lopuga była jedną z uchodźczyń jadących przed dwa dni w sznurze samochodów do położonego niedaleko granicy Przemyśla. Razem z mężem mieli wystarczająco dużo czasu, żeby porozmawiać. Tym razem nie o marzeniach o kupnie własnego domu czy zwiedzaniu Egiptu, ale o przetrwaniu. „Rozmawialiśmy o tym, że cały świat wywrócił się do góry nogami”. Kiedy dotarli do granicy, musieli się rozstać. Ukraińcy w wieku od 18 do 60 lat otrzymali rozkaz pozostania w domu i wspierania ruchu oporu. Dołączają do nich kobiety, które po raz pierwszy trzymają w dłoniach broń oraz cywile gotujący pierogi i przygotowujący koktajle Mołotowa. Mąż Iriny pomagał w ewakuacji kościoła w Kijowie. Tuż przed wyjazdem „odwrócił się i wybuchnął płaczem”. Potem ona, dzieci, ich pies – wszyscy pobiegli. Teraz stanowią niewielką część jednej z największych fal uchodźców od dziesięcioleci. Wszyscy próbują znaleźć własny kąt w podenerwowanej Europie. Obawiając się o własne bezpieczeństwo, Europejczycy - zwłaszcza Polacy - witają wyczerpanych Ukraińców na przejściach granicznych. – Bardzo trudno jest zostawić męża w domu. Masz wybór: uratuj dzieci lub zostań z nim – mówi Neyla Tkaczenko. Uchodźcy z Ukrainy próbują zaznać trochę normalności w namiotach w punkcie przyjmowania uchodźców w Medyce w Polsce. Wielu z nich czeka na dalszą podróż do innych miejsc w Europie.  Valentyna Turchyn uciekła do Polski z miasta Czerkasy w Ukrainie razem ze swoją matką (również Valentyną Turchyn) i trzema córkami: pięcioletnią Mayą, w różowym płaszczu, siedmioletnią Tanyą i 16-letnią Galyną. 72-letnia Ludmyła Kuczebko w Żytomierzu zostawiła za sobą alarmy powietrzne. Martwi się o syna, który został w Kijowie. Prosi Boga, by ocalił nie tylko jego, ale całą Ukrainę. Mogli się za każdego pasażera w każdym pociągu. „Dziś modlimy się nie tylko za Ukrainę – modlimy się też za Rosję, za naszych tamtejszych braci i siostry”.  – Urodziliśmy się w Ukrainie i kochamy naszą ojczyznę. To jest piękny kraj. Bóg dał jej wszystko: lasy, pola… moje drogocenne pola – dodaje. W Ukrainie uczyły się tysiące afrykańskich studentów, wśród nich Blessing Oyeleke, 25-letna studentka medycyny z Nigerii. Uciekła z Tarnopolu. W tłumie ewakuujących się uchodźców doświadczyła chaosu i rasizmu, ale o pięciu latach spędzonych w kraju mówi, że były „jak marzenie”. Siostry Ludmyła i Nelya Tkachenko, lat 35 i 41, z Kijowa martwią się o swoje dzieci, które przyjechały z nimi do Polski. Powstrzymują łzy, myśląc o swoich mężczyznach i rodzinach, które wciąż są na Ukrainie. Nelya mówi, że nie ma jej ani tu, ani tam. „Połowę serca zostawiłam za sobą, połowę przyniosłam ze sobą”.  33-letnia Iryna Butenko i jej ośmioletnia córka Kateryna Falchenko uciekły z Charkowa w panice. Kiedy wreszcie pojawił się pociąg – mówi Iryna – „biegłyśmy, a oni strzelali z tyłu”. Nie myśli o powrocie. Mała Katia czuje się teraz bezpieczna: „Nikt do nas nie strzela ani nie grozi. Moja mama jest zawsze przy mnie”. 42-letnia Iryna Novikova wyjechała z Kijowa z córką w mgnieniu oka – bez przebierania się, mycia zębów i wzięcia prysznica przed podróżą. „W takiej chwili nie potrzebujesz tego. Nie wiem, jak biegłam; moje nogi po prostu mnie niosły”. Córka powiedziała jej, że zbliża się atak, ale „po prostu nie mogła w to uwierzyć”. Amoakohene Ababio Williams, lat 26, pochodzący z Ghany, mówi, że został oddzielony od swojej ukraińskiej żony Sattennik Airapetryan i ich rocznego syna Kyle'a Richarda, wraz z innymi czarnymi mężczyznami, tuż przed dotarciem do polskiej granicy po ucieczce z Odessy. „Myślałem, to koniec. Może już jej nie zobaczę”. Udało mu się jednak wrócić do rodziny."
"W Alpach Szwajcarskich odkryto szczątki jednego z największych morskich potworów, jakie żyły na Ziemi",https://www.national-geographic.pl/artykul/w-alpach-szwajcarskich-odkryto-szczatki-jednego-z-najwiekszych-morskich-potworow-jakie-zyly-na-ziemi-220429111824,Unknown,"['Przyroda', 'Historia']","W historii Ziemi kilkakrotnie zdarzało się, że większość żyjących na niej stworzeń ulegało zagładzie. Najgorsze było tzw. wymieranie permskie. Ok. 250 mln lat temu z powierzchni planety zniknęło nawet 95 proc. ówczesnych gatunków istot żywych. W następnym okresie opustoszałe nisze ekologiczne zostały szybko zapełnione przez nowe formy życia. We wczesnym triasie w wodach pojawiły się pierwsze ichtiozaury - podwodne potwory. Już po 5 milionach lat te morskie gady, żywiące się rybami, zdominowały oceany. Gwałtownie powiększyły przy tym masę ciała. Do jakich rozmiarów dochodziły? Dotychczas za rekordzistów uchodziły szastazaury, które mogły mieć ponad 20 m długości. Jednak wcale nie jest pewne, że to one były największymi ichtiozaurami. Ruchy płyt tektonicznych Ziemi, do jakich dochodziło w ciągu dziesiątków milionów lat, sprawiają, że to, co kiedyś było dnem morskim, teraz może stanowić fragment formacji skalnych znajdujących się wysoko w górach. Dlatego zdarza się, że właśnie w górach znajduje się szczątki stworzeń, które kiedyś były królami oceanów. Naukowcy z Uniwersytetu w Bonn dokonali zaskakującego odkrycia w Alpach Szwajcarskich. Na wysokości 2800 m n.p.m. natrafili na fragment gigantycznego zęba, któremu brakowało części korony. Swoje odkrycie opisali w czasopiśmie naukowym „Journal of Vertebrate Paleontology”. Znaleziony ząb miał sześć centymetrów szerokości i dziesięć centymetrów wysokości. Analiza zębiny, czyli twardej tkanki budującej ząb, ukrytej pod szkliwem, wykazała, że należał do ichtiozaura. Jednak był zbyt wielki, by powiązać go z jakimkolwiek znanym gatunkiem tych gadów. Tym bardziej, że ichtiozaury, mimo że były mięsożercami, nie zawsze posiadały zęby. Dotychczasowi rekordziści, jeśli chodzi o wielkość – wspomniane wyżej szastazaury – w ogóle ich nie miały. Gady te żywiły się rybami i głowonogami, które „zasysały” wraz z wodą. Uzębione ichtiozaury, z rodzaju Himalayasaurus, odkryto za to w poprzednim wieku w Tybecie. Himalayasaurus też był olbrzymem. Jego długość dochodziła do 15 m. Ichtiozaur, którego szczątki właśnie znaleziono, mógł być jednak znacznie większy. Co ciekawe, ponieważ naukowcy mają do dyspozycji tylko jeden jego ząb, i to nie cały, nie są w stanie ustalić, czy jego właściciel był faktycznie królem mórz w triasie. Czy tylko jednym z wielkich morskich potworów, które żyły wówczas w oceanach. – Trudno powiedzieć, czy ząb pochodzi od wielkiego ichtiozaura z gigantycznymi zębami, czy od gigantycznego ichtiozaura z zębami średniej wielkości – zauważa P. Martin Sander, główny autor badania. 
 
Dla porównania: największym obecnie żyjącym zwierzęciem jest płetwal błękitny. Ten wieloryb może mieć nawet 30 m długości i waży ponad sto ton. Za rekordzistę wśród zwierząt wymarłych uchodzi argentynozaur – gigantyczny dinozaur gadziomiedniczny, który żył 100 mln lat temu. Jego długość dochodziła do 30 m, ważył zaś 70 ton."
Dlaczego słynny tyranozaur miał tak krótkie przednie łapy? Naukowcy znają odpowiedź i jest ona zaskakująca,https://www.national-geographic.pl/artykul/dlaczego-slynny-tyranozaur-mial-tak-krotkie-przednie-lapy-naukowcy-znaja-odpowiedz-220408022212,Unknown,"['Odkrycia', 'Nauka']","Najnowsze badania zostały opublikowane na łamach polskiego magazynu naukowego ""Acta Palaeontologica Polonica"", który wydawany jest przez Instytut Paleobiologii im. Romana Kozłowskiego PAN. Naukowcy opisali w artykule, że tyranozaury wykształciły krótkie ramiona, żeby zminimalizować ryzyko ugryzienia przez inne dinozaury, z którymi wspólnie żerowały. Eksperci twierdzą, że taka budowa łap umożliwiała stworzeniom bezpieczne jedzenie w grupie. Badacze stawiają hipotezę, że w szale konsumpcji ryzyko odgryzienia przyjacielowi ręki zostało znacznie ograniczone. – Wyobraźmy sobie sytuację, w której kilka dorosłych tyranozaurów zaczyna jeść tę samą ofiarę. Kilka potężnych głów z niesamowicie ostrymi i olbrzymimi zębami jednocześnie rozszarpuje zwłoki. Gdyby dłuższa kończyna znalazła się w zasięgu innego tyranozaura, byłoby już po niej – mówi Kevin Padian, profesor z Uniwersytetu Kalifornijskiego, który jest autorem najnowszego badania. Naukowcy przyznają jednak, że rozwiązanie zagadki ewolucyjnej sprzed ponad 66 milionów lat nie jest łatwe. Zazwyczaj rozwiązania opierają się na wieloletnich badaniach dowodów paleontologicznych. A ostatecznie i tak mamy do czynienia głównie z hipotezami. Badacze, próbując ostatecznie rozstrzygnąć problem budowy tyranozaurów, wyjaśniają, że Tyrannosaurus rex mógł w ogóle nie potrzebować przednich kończyn ze względu inne cechy. Potężna szyja, mocny kark i przerażające szczęki miały im wynagradzać wybrakowane przednie kończyny. Na przestrzeni lat pojawiały się jednak różne hipotezy, jak chociażby ta, że dinozaur ten wykształcił drobne łapy, aby chwytać niektóre przedmioty lub… partnerki w trakcie kopulacji. W najnowszym badaniu uczeni postanowili sprawdzić, czy ich hipoteza może być prawdziwa. W tym celu prof. Padian wykonał dokładne pomiary szkieletu tyranozaura MOR 555, który jest w większości kompletny. Stwierdził, że łapy T. rex były zbyt małe, aby mogły służyć jakiemuś konkretnemu celowi. Uczony uznaje, że były one całkowicie bezużyteczne. Właśnie dlatego Padian uważa, że jeśli ramiona nie pomagały drapieżnikowi, wyewoluowały tak, żeby chociaż nie przeszkadzać. – Gdyby tyranozaur miał dłuższe łapy, byłyby one wysunięte mocno do przodu. To oznaczałoby niebezpieczeństwo obrażeń, ugryzień, co ostatecznie mogłoby prowadzić do infekcji, a nawet śmierci – wyjaśnia uczony. Tyranozaury to dinozaury z rodzaju teropodów. Słynny Tyrannosaurus rex jest jedynym gatunkiem, którego istnienie zostało oficjalnie potwierdzone. Według paleontologów, którzy analizowali ich skamieniałości, stworzenia te były dwunożnymi, mięsożernymi drapieżnikami. Cechowała je masywna czaszka, a równowagę ciała utrzymywał pokaźny ogon. Mógł mieć nawet 13-15 metrów długości i ważyć aż 9 ton. Naukowcy uważają, że żyły w okresie późnej kredy. Było to ok. 68,5-65,5 milionów lat temu. Występowały na terenie dzisiejszej Kanady i Stanów Zjednoczonych."
Pacjent z zespołem zamknięcia formułuje całe zdania dzięki implantowi mózgu. Pierwszy taki przypadek w historii,https://www.national-geographic.pl/artykul/pacjent-z-zespolem-zamkniecia-formuluje-cale-zdania-dzieki-implantowi-mozgu-pierwszy-taki-przypadek-w-historii-220324120515,Unknown,['Nauka'],"Kiedyś ta choroba była nazywana chorobą Lou Gehringa. Teraz bardziej kojarzy się z astrofizykiem prof. Stephenem Hawkingiem. Obaj – Gehring i Hawking – cierpieli na stwardnienie zanikowe boczne (SLA). To postępująca choroba neurodegeneracyjna, która upośledza działanie neuronów ruchowych. Neurony ruchowe przekazują impulsy z mózgu do mięśni, inicjując ich pracę. U chorych na stwardnienie zanikowe boczne neurony te działają coraz gorzej, co powoduje rosnące problemy z poruszaniem kolejnymi grupami mięśni. Choroba rozpoczyna się od niedowładów dłoni i nóg. Stopniowo chorzy tracą kontrolę nad kolejnymi mięśniami. Nie mogą się poruszać, mówić, a w końcu – gdy SLA atakuje przeponę – również oddychać. Schorzenie jest nieuleczalne. Średni czas życia od otrzymania diagnozy waha się między 3 a 5 lat. Stephen Hawking, który przeżył z SLA ponad pięćdziesiąt lat, był rzadkim wyjątkiem. Jego przypadek, sławny na całym świecie, upowszechnił jeszcze jeden istotny fakt dotyczący stwardnienia zanikowego bocznego. Otóż choroba nie upośledza sprawności umysłowej. Chorzy, nawet gdy tracą całkowicie zdolność poruszania się, słyszą i widzą. Są świadomi tego, co dzieje się wokół nich. Niestety, w ostatnim stadium choroby, gdy znajdują się w tzw. zespole zamknięcia, praktycznie nie są w stanie już w jakikolwiek sposób komunikować się z otoczeniem. Naukowcy od lat starają się znaleźć sposób na utrzymanie z nimi kontaktu. Istnieją prototypowe urządzenia wykorzystujące ostatnie możliwości ruchowe, jakie mają pacjenci z SLA – mruganie lub poruszanie gałkami ocznymi. W 2017 r. badacze ogłosili, że byli w stanie pomóc pacjentowi, który nie potrafił już nawet tego. Stosując nieinwazyjną technologię zwaną funkcjonalną spektroskopią bliskiej podczerwieni (fNRIS), dali choremu mu możliwość przekazywania „tak” lub „nie”. Ich system działał jednak z dokładnością wynoszącą tylko 70 proc. Dwóch naukowców z tamtego zespołu, dr Niels Birbaumer z niemieckiego Uniwersytetu w Tybindze oraz dr Ujwal Chaudhary z organizacji non profit ALS Voice, w 2018 r. rozpoczęło pracę z innym pacjentem z SLA. Sukces, jaki osiągnęli, pozwalając mu na tworzenie całych zdań, opisali w artykule opublikowanym właśnie w czasopiśmie naukowym „Nature Communications”. Pacjent K1, którego dane nie zostały upublicznione, ma dzisiaj 36 lat. Cztery lata temu, gdy rozpoczynał pionierską pracę z zespołem naukowców, mógł jeszcze poruszać oczami. Wyraził wówczas zgodę na inwazyjną metodę leczenia. Chciał jak najdłużej być w stanie komunikować się ze swoją rodziną. Naukowcy wszczepili mu do mózgu, do kory ruchowej, dwa kwadratowe implanty o boku długości 3,2 mm. Na początku wyglądało, że zabieg zakończył się niepowodzeniem – gdy prosili pacjenta o to, by próbował poruszać ręką, nogą albo choćby oczami, rejestrowane sygnały elektryczne były zbyt słabe, aby umożliwić przynajmniej odpowiadanie na pytania „tak” lub „nie”. Po trzech miesiącach nieudanych prób naukowcy sięgnęli po tzw. neurofeedback. Chodziło o to, by pacjent sam spróbował nauczyć się sterowania falami mózgowymi, dostając na bieżąco informację zwrotną o tym, jak mu idzie. W przypadku K1 zastosowano następujący system: gdy starał się poruszyć jakąkolwiek częścią ciała, słyszał dźwięki. Były tym wyższe, im bliżej implantów znajdowały się neurony, które udało mu się uaktywnić. Pierwszego dnia K1 udało się zmieniać dźwięki. Dwunastego dnia był już w stanie generować konkretne tony. Dzięki temu nauczył się wybierać – za pomocą „tak” i „nie” – między grupami liter, a potem wskazywać pojedyncze litery. Po kolejnych trzech tygodniach zbudował pierwsze logiczne zdanie. Poprosił swoich opiekunów, by zmienili pozycję, w której leżał. Od tej pory był w stanie komunikować się pełnymi zdaniami. Powiedział m. in. „kocham mojego fajnego syna”, prosił o gulasz (mimo, iż jest żywiony dojelitowo, czyli z pominięciem kubków smakowych) lub o puszczenie mu muzyki ulubionego zespołu. Tempo nie było wielkie: mógł wybierać literę na minutę, czyli budować do trzech zdań dziennie. Chociaż to wszystko brzmi nadzwyczaj optymistycznie, opisywane badanie miało ograniczenia. Jak przyznają naukowcy, choremu nie zawsze udawało się komunikować dzięki implantowi. Tylko przez 107 dni ze 135 opisanych w pracy był w stanie dobrać serię dźwięków z 80 proc. dokładnością. W czasie jedynie 44 dni sformułował zrozumiałe zdania. Naukowcy mogą tylko spekulować, co działo się w pozostałych dniach. Chory mógł oczywiście być śpiący albo nie w nastroju. Sygnały mózgowe mogły być zbyt słabe. Badacze zwracają też uwagę, że w tym przypadku – jak to najczęściej bywa z pionierskimi badaniami – nie ma jeszcze realnych szans na przełożenie tego konkretnego eksperymentu na dającą się upowszechnić terapię czy urządzenie dostępne dla wszystkich chorych. W tej chwili koszty działania systemu przez dwa lata dla jednego pacjenta szacuje na 500 tys. dolarów. Naukowcy nadal pracują z K1. Niestety, jego zdolność budowania zdań zmniejszyła się i dziś głównie odpowiada na pytania „tak” lub „nie”. Może to być rezultat zbliznowacenia, jakie pozostało po operacji. Gojąca się tkanka blokuje sygnały nerwowe. Badacze przypuszczają również, że prawdopodobnie K1 traci umiejętność kontroli urządzenia. Jak wyjaśnił im wcześniej, na początku udało mu się je uruchomić, próbując poruszać gałkami ocznymi. Niestety ponieważ minęły już lata od czasu, kiedy naprawdę to robił, jego mózg może zatracać zdolność wysyłania sygnałów nerwowych dekodowanych przez implanty."
W 1858 r. został położony pierwszy transatlantycki kabel telegraficzny. Miesiąc później przestał działać,https://www.national-geographic.pl/artykul/w-1858-r-zostal-polozony-pierwszy-transatlantycki-kabel-telegraficzny-miesiac-pozniej-przestal-dzialac,Jakub Rybski,['Historia'],"Wiadomości telegraficzne były wtedy relatywnie nową technologią na świecie. Jednym z prekursorów ówczesnego telegrafu był Samuel Morse, amerykański wynalazca (ten sam, który stworzył kod Morse’a w 1838 r.). Opracowana przez niego metoda komunikacji, oparta była na przypisaniu literom ciągów kropek i kresek. Wynalazek Morse’a był przydatnym urządzeniem, ale nie został wykorzystany na szerszą skalę. W 1837 roku powstał pierwszy elektryczny telegraf autorstwa angielskiego fizyka sir Charlesa Wheatstone’a. Stworzył on urządzenie z automatycznie przesuwającą się taśmą i pisakiem, który nanosił na nią przesyłane sygnały. Dzięki takiemu rozwiązaniu wiadomości mogły być nie tylko odczytywane, ale również automatycznie zapisywane i przechowywane. Mechanizm pozwalał przesyłać nawet 100 znaków na minutę. Największym przełomem XIX wieku był jednak telegraf Hughesa. Zaprojektowane w 1855 roku urządzenie, które wykorzystywało linie telegraficzne do przesyłania informacji. Co najważniejsze wynalazek Hughesa nie transmitował znaków, lecz tradycyjne litery alfabetu. Nowa technologia pozwalała na przekazywanie informacji na kontynencie oraz przez małe akweny. Niestety wciąż nie było sposobu, żeby wysłać telegram za ocean. List wysłany z Europy do Ameryki Północnej musiał przepłynąć statkiem Atlantyk i docierał do adresata po około 10 dniach. Dla telegraficznych rewolucjonistów i wynalazców był to pretekst, żeby spróbować połączyć dwa światy w innowacyjny sposób. W 1856 roku powstało przedsiębiorstwo Atlantic Telegraph Company, które było finansowane przez rząd Wielkiej Brytanii i Stanów Zjednoczonych. Założycielem i głównym twórcą projektu połączenia Europy z Ameryką północną był Cyrus West Field. W 1857 roku odbyła się pierwsza próba położenia kabla transatlantyckiego. Kabel miał zostać przeciągnięty przez całą długość oceanu pomiędzy miejscowościami Foilhommerum na wyspie Valentia (zachodnia Irlandia) i Heart's Content na wschodnim wybrzeżu Nowej Fundlandii. Dwa statki - USS Niagara i HMS Agamemnon wypłynęły z portu w Irlandii, w nadziei, że uda się osiągnąć cel. Niestety w trakcie łączenia część kabla zerwała się i utonęła w oceanie, przez co usterki nie udało się naprawić od razu. Próba nie powiodła się, a kolejna odbyła się w następnym roku. Niezrozumiałym błędem przedsiębiorstwa odpowiedzialnego za ułożenie linii telegraficznej, było wykorzystanie tego samego kabla, którego użyto przy pierwszej próbie. A ten przez rok leżał, niezabezpieczony przed zmianami pogody i czekał na lepsze dni…  W trakcie drugiej próby statki USS Niagara i HMS Agamemnon miały wypłynąć z dwóch portów i spotkać się w połowie drogi. Niestety warunki atmosferyczne nie sprzyjały inżynierom w zrealizowaniu dzieła. Sztorm, który szalał na Atlantyku, zepchnął Agamemnona z kursu. 45 osób zostało rannych, a część kabla uległa uszkodzeniu. W trakcie układania kabel telegraficzny zrywał się kilkukrotnie i musiało dojść do kilku podejść, ale ostatecznie na początku sierpnia pierwszy transatlantycki kabel telegraficzny został położony na dnie Atlantyku, a statki bezpiecznie wróciły swoich portów. Połączenie stało się faktem, królowa brytyjska wysłała telegram do prezydenta Stanów Zjednoczonych, a później przesłano jeszcze 732 wiadomości… "
Czy bomba atomowa może jednak uratować Ziemię przed asteroidą?,https://www.national-geographic.pl/artykul/czy-bomba-atomowa-moze-jednak-uratowac-ziemie-przed-asteroida,Unknown,['Kosmos'],"Nie tak dawno temu, okazało się, że w stroną centralnego Układu Słonecznego zmierza gigantyczna asteroida. Zanim jednak dotrze w nasze okolice, już w najbliższych tygodniach Ziemię minie cała seria innych, dość pokaźnych asteroid. Jest ich co najmniej osiem. Wszystkie one mają rozmiary przynajmniej 140 metrów i jako takie są sklasyfikowane jako obiekty potencjalnie niebezpieczne (z ang.: PHO). Według systemu NASA zajmującego się śledzeniem asteroid (NASA Asteroid Tracker), trzy z tych asteroid mają przelecieć obok naszej planety już w ciągu najbliższych kilku dni, a pięć kolejnych przemknie w bezpośrednim sąsiedztwie Ziemi w listopadzie.   Dzisiaj, 20. października Ziemię minie asteroida 1996 VB3, której wielkość jest szacowana na około 130 metrów. Minie Ziemię w odległości 3,2 miliona kilometrów, co oczywiście w żaden sposób nie zagraża naszej planecie, jednak w skali kosmicznej, można powiedzieć, że kosmiczna skała minie nas z bardzo bliska. Najciekawszymi (z punktu widzenia astronomów) obiektami, które przemkną w pobliżu Ziemi będą: asteroida 2004 UE, która przeleci obok nas w odległości 4,2 miliona kilometrów. Będzie to również największy obiekt z grupy gości, którzy odwiedzą ziemskie sąsiedztwo, bowiem jego rozmiary szacuje się na od 170 metrów do 380 metrów. Inną, masywną asteroidą która przeleci tuż obok (pamiętajmy wciąż, że mówimy o odległościach w skali kosmicznej) nas jest 1982 HR (znana również pod bardziej poetycką nazwą: 3361 Orfeusz). To masywna asteroida, której rozmiar szacuje się na około 300 metrów i która najbliżej Ziemi znajdzie się 21. listopada.

To, oprócz astronomicznej ciekawostki dla wąskiej grupy ekspertów, przypomnienie, że wszyscy znajdujemy się na planecie w przestrzeni kosmicznej, w której są tysiące asteroid o różnej wielkości i składzie. Niektóre z nich mogą być na kursie kolizyjnym z naszym wspólnym domem. Część z nich może okazać się na tyle duża, że w przypadku uderzenia, moglibyśmy podzielić los dinozaurów. Nawet jeśli na co dzień nie zawracamy sobie głowy takimi rzeczami, zespoły naukowców nieustannie planują, co można by zrobić w przypadku zagrożenia upadkiem niszczycielskiej asteroidy na powierzchnię Ziemi.  
  Np. w Centrum Badania Obiektów Bliskich Ziemi w ośrodku Jet Propulsion Laboratory w NASA raz na dwa lata przeprowadzana jest symulacja uderzenia asteroidy w Ziemię. Przy okazji ostatnich takich badań, ogłoszono informację, że w przypadku, w którym okazałoby się, że Ziemi zagraża jakiś potężny obiekt, który mógłby w przypadku uderzenia doprowadzić do końca cywilizacji, pomocna mogłaby być (odrzucona swego czasu jako rozwiązanie) broń atomowa. 

Ale po kolei. Tegoroczne „ćwiczenia” były wyjątkowe, ze względu na to, że po raz pierwszy wzięto w nich pod uwagę rekordową liczbę czynników i od podstaw stworzono nowe, dedykowane do takich badań oprogramowanie. Według ich założeń asteroida zmierzająca w naszym kierunku zostałaby wykryta zaledwie sześć miesięcy przed uderzeniem. Uznano, że to zbyt mało czasu, aby jakakolwiek ogólnoświatowa, skoordynowana strategia łagodzenia skutków katastrofy mogła być wprowadzona w życie. Uczestnicy symulacji, skupili się więc w pierwszej kolejności na reagowaniu.   Swego czasu, głównie za sprawą hollywoodzkich filmów sprzed około dwudziestu lat, w powszechnej świadomości zagościło rozwiązanie takiego problemu polegające na zniszczeniu asteroidy bombą atomową. Naukowcy odrzucili jednak takie efektowne rozwiązanie, ponieważ, jak uważano, wiele asteroid jest zbyt masywnych i twardych, by mogły zostać zniszczone przez eksplozję jakiejkolwiek bomby na ich powierzchni (wiercenie w niej, by umieścić bombę w jej wnętrzu jak w słynnym filmie „Armageddon” to, póki co, czysta fantazja). Jednak nawet jeśli mielibyśmy szczęście i zagrażająca nam asteroida była by podatna na destrukcję eksplozją, mogłaby ona zostać rozbita na mniejsze obiekty, które wciąż zagrażałyby Ziemi (w skrajnie niefortunnych przypadkach sytuacja mogłaby się nawet stać jeszcze gorsza).

Teraz jednak, jak pokazują nowe, obiecujące badania, taka strategia mogłaby jednak zadziałać w ograniczonym zakresie (tzn. nie doprowadziłaby do całkowitego zniszczenia asteroidy, ale i tak, mogłaby uratować nas). I to nawet w przypadku, w którym mielibyśmy tylko kilka miesięcy na reakcję. To bardzo dobra wiadomość, ponieważ sugeruje, że mamy szanse na skuteczną obronę przed nadlatującymi asteroidami, które mogą tak naprawdę zostać wykryte nagle i niespodziewanie. Scenariusz, w którym nagle okaże się, że mamy bardzo mało czasu na działanie jest niestety bardzo realny.    Najważniejszym pytaniem zadawanym przy okazji nowych badań, było to, co stanie się z powstałymi na skutek atomowej eksplozji fragmentami asteroidy. Ewentualne odłamki mogłyby kontynuować swoją podróż w kierunku Ziemi, potencjalnie pogarszając złą sytuację. Naukowcy pod kierownictwem fizyka Patricka Kinga z Laboratorium Fizyki Stosowanej na Uniwersytecie Johnsa Hopkinsa, przeprowadzili symulacje, aby zbadać dokładnie „orbitalne tendencje odłamków wylatujących z wybuchu asteroidy”. Oprogramowanie o nazwie „Spheral”, modelowało skutki oddziaływania wybuchu jądrowego na fikcyjną asteroidę. Program „Spheral” śledził odłamki od momentu detonacji oraz jak zachowywała by się chmura fragmentów asteroidy. W symulacji uwzględniono nawet efekty grawitacyjne innych ciał planetarnych w Układzie Słonecznym. Symulacja zademonstrowała skutki wybuchu bomby o mocy jednej megatony (milion ton trotylu), która eksplodowała w pobliżu powierzchni asteroidy o wielkości 100 metrów. Naukowcy przeprowadzili symulację kilka razy, z asteroidami poruszającymi się po pięciu różnych orbitach. Wyniki okazały się bardzo zachęcające. W przypadku wszystkich testowanych asteroid uderzenia jądrowe wykonane na wiele miesięcy przed zderzeniem znacznie zmniejszyły objętość nadlatującego w kierunku Ziemi materiału. Symulacja detonacji bomby atomowej na powierzchni asteroidy (Lawrence Livermore National Laboratory) Jak mówi profesor King: „W przypadku 100-metrowego obiektu, który ma uderzyć w Ziemię, jeśli zastosujemy solidną technikę rozbijania jądrowego na co najmniej miesiąc przed zderzeniem, możemy zapobiec uderzeniu w Ziemię nawet 99% lub więcej masy asteroidy"". Ostatecznie, mając na uwadze, iż to jedynie symulacje, i ich efekty należy traktować z odpowiednim dystansem, naukowcy napisali w swojej pracy: „Stwierdzamy, że zakłócenie (toru lotu asteroidy) może być bardzo skuteczną strategią obrony planetarnej, nawet w przypadku bardzo późnych interwencji, i powinno być uważane za skuteczną strategię zapasową, gdyby preferowane metody, które wymagają długiego czasu ostrzegania, zawiodły"". Obecnie, nie jesteśmy jeszcze całkiem gotowi do bombardowania bronią atomową żadnych asteroid, ale to nie znaczy, że nie trwają prace nad stworzeniem czegoś, co określane jest mianem (choć zabrzmi to jak żywcem wyjęte z filmów science–fiction) „obrony planetarnej”. NASA jest o krok od wysłania w kosmos misji DART, która ma wystartować 24 listopada. W jej ramach, statek kosmiczny uderzy w asteroidę o nazwie Dimorphos 2 października 2022 roku, w nadziei na zmianę prędkości i trajektorii asteroidy. Misja ta, może stanowić podstawę do bardziej znaczących przedsięwzięć w najbliższej przyszłości, szczególnie w przypadku konieczności uruchomienia tzw. „impaktora kinetycznego”, czyli pocisku, bomby lub czegoś, co zmieni trajektorię asteroidy w sytuacji awaryjnej."
Drogę na kontynent amerykański przegradzała niegdyś gigantyczna ściana lodowa. Miała ponad 900 m wysokości!,https://www.national-geographic.pl/artykul/droge-na-kontynent-amerykanski-przegradzala-niegdys-gigantyczna-sciana-lodowa-miala-ponad-900-m-wysokosci-220329125008,Unknown,"['Nauka', 'Przyroda|National Geographic > Historia']","Kiedy pierwsi ludzie pojawili się w Ameryce Północnej? Jak to się stało? Skąd przybyli? To trzy najważniejsze naukowe pytania dotyczące obecności człowieka na kontynencie północnoamerykańskim. Na razie badacze potrafią odpowiedzieć ze stuprocentową pewnością jedynie na ostatnie. Pierwsi ludzie przybyli z Azji przez Beringię. To ląd, który niegdyś znajdował się w miejscu dzisiejszej Cieśniny Beringa. Beringia łączyła Syberię z Alaską, pozwalając przejść pieszo z jednego kontynentu na drugi. Istnienie Beringii wspierało powstałą jeszcze w latach 70. XX wieku hipotezę, że ludzie pokonali drogę z Azji na Wielkie Równiny wzdłuż Kordylierów. To ogromne pasmo górskie rozpościera się w zachodniej Ameryce na długość aż 8 tys. km, od Alaski po Kanał Panamski. Wczesnymi mieszkańcami Ameryki byli przedstawiciele tzw. kultury Clovis. Clovis to miejscowość w stanie Nowy Meksyk, gdzie w 1929 r. odkryto jedne z pierwszych śladów wskazujących na obecność ludzi w tym miejscu jeszcze w plejstocenie. Tymi śladami były kamienne narzędzia pochodzące sprzed około 13,4 tys. lat. Na ich podstawie wysnuto hipotezę, że pierwsi ludzie przybyli do Ameryki z Azji drogą wzdłuż Kordylierów. Szlak miał wieść długim korytarzem znajdującym się między lodowcem pokrywającym góry oraz lądolodem Laurentide, zakrywającym całą dzisiejszą Kanadę. W ostatnich dwóch latach pojawiły się jednak dowody obalające całą tę koncepcję. W 2021 r. w Nowym Meksyku znaleziono 60 prehistorycznych śladów sprzed 21 tys. lat. Rok wcześniej w Meksyku znaleziono kamienne artefakty sprzed 26,5 tys. lat. To wskazywało, że ludzie dotarli do Ameryk znacznie wcześniej niż dotychczas sądzono. Zasadnicze pytanie brzmi: kiedy otworzył się korytarz między lądolodami? Wcześniej przypuszczano, że stało się to ok. 15–14 tys. lat temu. W najnowszym numerze czasopisma naukowego „PNAS” zespół Joriego Clarka, geologa i archeologa, opublikował artykuł szczegółowo zajmujący się tą kwestią. Naukowcy przebadali 64 próbki skał z sześciu miejsc na terenie, gdzie miał znajdować się korytarz. Odległość między najdalej położonymi miejscami sięgała 1200 km. Następnie poddali próbki analizie, mającej wykazać, jak długo skały leżały odkryte na powierzchni Ziemi. Wnioski płynące z badań okazały się zaskakujące. Kilkanaście tysięcy lat temu korytarz przegradzały lodowe ściany wysokości między 455 a nawet 910 m. Zniknęły dopiero ok. 13,8 tys. lat temu. I wtedy najwcześniej dało się przejść korytarzem na Wielkie Równiny. Na odpowiedź czeka pytanie: jak w takim razie do Ameryki dotarli jej najwcześniejsi mieszkańcy? Odkrycie Clarka wspiera hipotezę, że stało się to drogą morską. Według tej teorii pierwsi ludzi płynęli wzdłuż wybrzeży Azji, Beringii, a następnie Ameryki Północnej. Którędy dokładnie i jak wyglądała ich droga?"
Żaba szponiasta potrafi odtworzyć utraconą kończynę. Potrzebuje tylko specjalnego koktajlu,https://www.national-geographic.pl/artykul/zaba-szponiasta-potrafi-odtworzyc-utracona-konczyne-potrzebuje-tylko-specjalnego-koktajlu,Unknown,"['Nauka', 'Przyroda']","Niektóre zwierzęta – przykładowo traszki czy rozgwiazdy – potrafią odtworzyć utracone kończyny. Ta wyjątkowa zdolność od lat fascynuje lekarzy. Zrozumienie jej mogłoby pomóc ludziom po amputacji rąk i nóg czy ofiarom wypadków. Na to na razie się jeszcze nie zapowiada, ale naukowcy ze Stanów Zjednoczonych ogłosili w tym tygodniu, że udało im się zrobić „duży krok w stronę rozwoju medycyny regeneracyjnej”. Zespół naukowców z Uniwersytetu Harvarda i Tufts zaobserwował odtworzenie amputowanej nogi u żaby szponiastej. Zastosowana technika polegała na nałożeniu mieszanki pięciu leków na kikuty nóg u badanych płazów. Medyczny koktajl był aplikowany tylko przez dobę, a 18 miesięcy później kończyny były prawie w pełni sprawne. Autorzy badań nie wykluczają, że skoro tak krótka kuracja lekami uruchomiła długi proces regeneracji, być może żaby i inne kręgowce takie jak ssaki też potrafią odtwarzać utracone kończyny. Zdolność ta może być po prostu uśpiona. Rolą naukowców jest więc znalezienie środków stymulujących. – Natychmiastowe przełożenie tej metody leczenia na ludzi jest mało prawdopodobne, ponieważ skok regeneracyjny nie występuje u ludzi, jak ma to miejsce u żab szponiastych. Ta praca jest jednak ekscytująca, ponieważ pokazuje, że endogenne procesy regeneracyjne można wzmocnić przez krótkie zastosowanie leków – komentuje James Monaghan, profesor nadzwyczajny na wydziale biologii Northeastern University. Kończyny żab szponiastych przypominają szpony / fot. Getty Images Wybrane środki były bogate w cząsteczki ważne dla rozwoju kończyn i mające właściwości przeciwzapalne. To pierwszy koktajl testowany przez naukowców. Możliwe, że inna mieszanka mogłaby przynieść lepsze efekty. Badacze zastosowali eksperymentalną technikę na ponad 100 żabach. Wyniki nie były „zadowalające we wszystkich przypadkach”. Mike Levin – profesor biologii z Tufts Univeristy – tłumaczy, że niespójności mogły wynikać z tego, że badane płazy w odróżnieniu na przykład od myszy laboratoryjnych nie były niemal identycznymi okazami. Dodatkowo autorzy badań wykorzystali komórki macierzyste żab szponiastych do stworzenia samoreplikujących się ksenobotów, nazywanych też żywymi robotami. To razem z regeneracją nogi ma pomóc naukowcom w zrozumieniu sygnałów, dzięki którym komórki organizują się w złożone tkanki i odtwarzają kończyny lub całe organizmy. Ashley Seifert, profesor biologii na University of Kentucky twierdzi, że kiedyś lekarze będą w stanie zregenerować ludzki palec, a nawet całą kończynę. Kiedy to nastąpi? Tego według niej na razie nie można przewidzieć.  – Modele regeneracyjne powinny objąć niektóre gatunki ssaków. To oraz badania porównawcze pomogą nam zrozumieć, jak i dlaczego regeneracja zawodzi w niektórych przypadkach, a w innych kończy się powodzeniem – podsumowuje uczona."
Kosmiczny akcelerator. SpinLaunch chce ciskać satelitami w kosmos z Ziemi,https://www.national-geographic.pl/artykul/kosmiczny-akcelerator-spinlaunch-chce-ciskac-satelitami-w-kosmos-z-ziemi-220428102500,Unknown,['Kosmos'],"Kosmiczny akcelerator SpinLaunch może być pierwszą ekologiczną alternatywą dla wysyłania ładunków na orbitę okołoziemską. W tej dziedzinie bowiem praktycznie nic się nie zmieniło od 65 lat, gdy na orbitę trafił radziecki Sputnik. Owszem, SpaceX opracował rakiety wielokrotnego użytku, a Virgin Orbit korzysta z samolotu, by wynieść rakietę na wysokość ponad 9 km i tam ją odpalić. Są to zmiany na lepsze. Jednak wciąż mówimy o rakietach uciekających ziemskiej grawitacji przez odrzut, jaki daje gaz ze spalanego paliwa. Bo chociaż  Elon Musk ogłosił w ubiegłym roku, że zamierza wytwarzać paliwo rakietowe z dwutlenku węgla „wysysanego” z powietrza, to jak na razie rakiety Falcon wykorzystują mieszankę ciekłego tlenu i nafty. A tego nie sposób uznać za rozwiązanie ekologiczne. Teraz sytuacja może się zmienić dzięki kosmicznemu akceleratorowi. Założenie jest z pozoru proste. Urządzenie zaprojektowane przez startup SpinLaunch ma przyspieszyć pojazd zawierający satelity za pomocą ramienia z włókna węglowego obracającego się w stalowej komorze próżniowej. System obraca się tak długo, aż będzie zdolny wyrzucić ładunek z prędkością 8000 km/godz. Zdaniem szefów firmy użycie siły odśrodkowej pozwoli wyeliminować ponad 70 procent kosztów paliwa i struktur składających się na typową rakietę nośną. Po wzniesieniu się ponad stratosferę, mały, niedrogi silnik napędowy zapewni końcową prędkość, wymaganą do wprowadzenia ładunku na orbitę i pozycjonowania go. Co ciekawe firma, wykorzystuje do budowy tego innowacyjnego systemu istniejący sprzęt przemysłowy i powszechnie dostępne materiały. Skoro już mowa o Elonie Musku i akceleratorach – ponad dekadę temu Musk zaczął rozwijać technologię Hyperloop, która miała stanowić naziemną alternatywę dla transportu lotniczego. Wagoniki-kapsuły miały być rozpędzane do ogromnych prędkości w specjalnych rurach, wewnątrz których obniżonoby ciśnienie. To miało zmniejszyć tarcie. Wielu spekulowało, że ten naziemny projekt Muska ma być docelowo projektem marsjańskim. W związku z tym, że atmosfera Marsa to tylko jeden procent tej ziemskiej, stworzenie tam Hyperloopa wymagałoby tylko torów. A po modyfikacji Hyperloop mógłby służyć jako wyrzutnia rakiet. Jednak SpinLaunch już w tej chwili dysponuje na Ziemi urządzeniem, które jest zdolne do wynoszenia ładunków na wysokość suborbitalną. W październiku 2021 r. firma wykonała z powodzeniem pierwszy taki lot testowy. Pojazd udało się rozpędzić do prędkości naddźwiękowej. Po wykonaniu zadania udało się także odzyskać sam pojazd. Od tego czasu system suborbitalny przeprowadzał regularne loty testowe z różnymi ładunkami z prędkością przekraczającą 1600 km/godz. Próby prowadzono w Spaceport America, zlokalizowanym w Nowym Meksyku. Teraz program akceleratora przyspieszy dzięki partnerstwu z NASA. SpinLaunch podpisał w kwietniu umowę partnerską z agencją, w ramach której ma opracować, zintegrować i wysłać na wysokość suborbitalną ładunek testowy. Operacja ma dostarczyć NASA informacji na temat przyszłego komercyjnego wykorzystania akceleratora. Jedynym poważnym problemem jest w tej chwili masa ładunku. Nawet dopiero budowany przez SpinLaunch akcelerator orbitalny ma mieć zdolność wyniesienia w przestrzeń 200 kg. To niewiele – tyle, co dwa niewielkie satelity. Z drugiej strony należąca do Rocket Lab rakieta Electron może wynieść na niską orbitę ziemską (LEO) tylko o 100 kg więcej. Podobny udźwig ma LauncherOne Virgin Orbit. Za to Falcon 9 jest w stanie jednorazowo wynieść na LEO niemal 10 ton."
Nowy lek na raka? Naukowcy znaleźli go w ziołowym lekarstwie australijskich Aborygenów,https://www.national-geographic.pl/artykul/nowy-lek-na-raka-naukowcy-znalezli-go-w-ziolowym-lekarstwie-australijskich-aborygenow-220221081156,Unknown,"['Odkrycia', 'Nauka|National Geographic > Przyroda']","Wyniki badań opublikowane w czasopiśmie naukowym „Biomolecules” dają nadzieję chorym na raka. Substancja uzyskana z pustynnej rośliny może znaleźć zastosowanie w leczeniu onkologicznym - twierdzą badacze z Uniwersytetu Kopenhaskiego. Komórki rakowe często nie reagują na chemioterapię, czyli leki stosowane w terapii nowotworów. Jest to możliwe dzięki różnym mechanizmom. Jednym z nich są tzw. pompy effluksowe. To elementy błony komórkowej, które wypompowują leki przeciwnowotworowe z wnętrza komórki rakowej. Medycyna od dawna szuka sposobu na zablokowanie pomp effluksowych. Pozwoliłoby to na skuteczne zniszczenie raka. Lekooporność odpowiada za aż 90 proc. zgonów u pacjentów onkologicznych. Nową szansę na jej przełamanie daje substancja uzyskana z australijskiej rośliny z gatunku Eremophila galeata. – Rośnie ona w pustynnych ekosystemach Australii. Była też wykorzystywana w tradycyjnym lecznictwie przez Aborygenów – wyjaśnia autorka badań Malene J. Petersen, doktorantka z Uniwersytetu Kopenhaskiego. Eremophila galeata to pustynny krzew. Należy do rodziny trędownikowatych. Odgrywał ważną rolę w tradycyjnym lecznictwie rdzennych mieszkańców Australii. Dla wielu plemion był podstawową rośliną leczniczą. Duńscy uczeni odkryli, że żywica Eremophila galeata zawiera specyficzny flawonoid. Potrafi on blokować pompy effluksowe w komórkach rakowych. Eksperymenty wykazały, że w ten sposób można pokonać oporność na lek onkologiczny SN-38, czyli irynotekan. Jest on stosowany m.in. w chemioterapii raka płuc i jelita grubego. – Flawonoid z Eremophila galeata został odkryty dzięki współpracy naukowców z Danii i Australii – podkreśla prof. Dan Stærk, który nadzorował badania. Potrzeba ich jednak więcej, aby powstał nowy lek zwiększający skuteczność chemioterapii. Pompy effluksowe podobne do tych z komórek rakowych występują też u bakterii. Służą im do wypompowywania antybiotyków. Możliwe więc, że odkrycia duńskich naukowców pomoże również w walce z antybiotykoopornością. To nie jedyne odkrycie botaniczne związane z onkologią. Przykładem może być paklitaksel (taksol). To substancja pochodząca z cisu północnoamerykańskiego (Taxus brevifolia). Może też być wyprodukowana ze związku chemicznego występującego w cisie europejskim (Taxus baccata)."
Która planeta ma najwięcej księżyców w Układzie Słonecznym? Saturn czy Jowisz?,https://www.national-geographic.pl/artykul/ktora-planeta-ma-najwiecej-ksiezycow-w-ukladzie-slonecznym-saturn-czy-jowisz,Artur Białek,['Kosmos'],"Która planeta ma najwięcej księżyców? Pod względem liczby naturalnych satelitów, planety skaliste, takie jak Ziemia, znajdują się w ogonie stawki Układu Słonecznego. Mars ma „aż” dwa księżyce, z kolei Wenus i Merkury nie mają żadnego. Ziemia, ze swoim pojedynczym naturalnym satelitą, znajduje się w samym środku tego grona. Żadna z planet skalistych nie aspiruje jednak do miana planety z największą liczbą księżyców w Układzie Słonecznym, bo pod tym względem nie mogą nawet zbliżyć się do planet gazowych. Nie każdy potrafi wskazać poprawną definicję księżyca, ale każdy bezbłędnie rozpozna to ciało niebieskie na nocnym niebie, o ile pozwalają na to warunki pogodowe. Naturalny satelita Ziemi towarzyszy jej od ponad 4 miliardów lat, czyli prawie od początku istnienia naszej planety. Należy jednak stanowczo podkreślić, że ziemski Księżyc nie jest jedyny w Układzie Słonecznym. Mało tego, nie jest nawet największy. Ten tytuł dzierży odkryty w 1610 roku (przez Galileusza) Ganimedes – jeden z księżyców Jowisza.  Mówiąc o księżycu, na myśli trzeba mieć ciało niebieskie orbitujące wokół planety lub planetoidy. To zatem nic innego, jak naturalny satelita. Nie ma wspólnej genezy ich powstawania. Ziemski Księżyc jest „pamiątką” po zderzeniu Ziemi z innym ciałem niebieskim, którego wielkość była zbliżona do wielkości Marsa. Z kolei księżyce Marsa to po prostu planetoidy, które wpadły w pole grawitacyjne planety. Różna jest też budowa księżyców. Niektóre z nich są obiektami skalistymi, inne – lodowymi. Istnieją też księżyce mieszane.  Do niedawna sądzono, że planetą w Układzie Słonecznym, która ma najwięcej naturalnych satelitów jest Jowisz. Astronomom udało się odkryć 67 księżyców gazowego giganta, jednak te dane zdezaktualizowały się w 2018 roku, kiedy odkryto 12 kolejnych. Pod względem rozmiaru, większość z nich nie może równać się z obiektami odkrytymi przez Galileusza. Typowy jest dla nich rozmiar rzędu kilkudziesięciu kilometrów, a niektóre są jeszcze mniejsze.  Odkrycia dokonał zespół astronomów pod kierownictwem Scotta Shepparda z Carnegie Institution for Science. Można powiedzieć, że naukowcy trafili na „nowe” księżyce przypadkiem. Grupa Shepparda prowadziła poszukiwania dziewiątej planety (Planety X), czyli hipotetycznego obiektu, który powinien znajdować się w dalekich obszarach Układu Słonecznego, poza Plutonem. Wiosną 2017 roku Jowisz wkroczył w obszar nieba, na którym prowadzone były poszukiwania. Przy tej okazji przyjrzano się gazowemu olbrzymowi, co doprowadziło do odkrycia kolejnych naturalnych satelitów.  Przez długi czas, Jowisz wyraźnie wyprzedzał Saturna w wyścigu o miano planety mającej najwięcej księżyców, a w 2018 roku tylko umocnił swoją pozycję lidera. Do 2019 roku sądzono bowiem, że wokół Saturna krążą „tylko” 62 obiekty. Dziś już wiadomo, że to twierdzenie było błędne.  W 2019 roku naukowcy z Carnegie Institution for Science ogłosili odkrycie 20 kolejnych księżyców Saturna. Odkrycie to jest dziełem zespołu astronomów pod przewodnictwem Scotta Shepparda, czyli tej samej grupy, która rok wcześniej odkryła 12 „nowych” księżyców Jowisza. Obserwacje były prowadzone z obserwatorium na Hawajach (na górze Mauna Kea), przy pomocy teleskopu Subaru (to jeden z największych teleskopów na świecie).   Każdy z nowo odkrytych satelitów ma zbliżoną wielkość – to małe obiekty o średnicy ok. 5 km. Warto podkreślić, że aż 17 z nich ma orbitę wsteczną. Oznacza to, że ich ruch jest przeciwny do ruchu obrotowego planety. Większość „nowych” satelitów wykonuje pełne okrążenie Saturna w 3 lata. Wyjątek stanowią dwa z nich, które znajdują się w najmniejszej odległości od planety. W ich przypadku, ten sam ruch trwa krócej aż o 12 miesięcy.  Należy zdać sobie sprawę z faktu, że stale poszerzająca się wiedza o Wszechświecie i galopujący postęp technologiczny nie pozostają bez wpływu na astronomię. Współcześnie prowadzone obserwacje astronomiczne są w dużej mierze wspomagane przez najnowsze modele symulacji komputerowych. Algorytmy śledzenia odległych ciał niebieskich pozwalają naukowcom dostrzec nowe obiekty, których nie można było zauważyć podczas obserwacji prowadzonych metodami tradycyjnymi.  Każdy z nowo odkrytych satelitów jest zgrupowany w znanych już konfiguracjach orbitalnych gazowego olbrzyma. Dwa z nich, zaliczane do grupy inuickiej/eskimoskiej (która najprawdopodobniej powstała w następstwie rozpadu większego ciała niebieskiego), znajdują się na orbicie o inklinacji 46 stopni. Księżyce, które poruszają się po orbicie wstecznej, należy zaliczyć do grupy nordyckiej. Jeden z nich porusza się po orbicie najodleglejszej względem planety. Inny z „nowych” księżyców, który wykonuje ruch zgodny z ruchem obrotowym Saturna, znajduje się na orbicie o inklinacji 36 stopni. Ten obiekt zalicza się więc do grupy galijskiej.  Sheppard jest zdania, że nowo odkryte księżyce powstały już po zakończeniu procesu formowania się planety. We wczesnym etapie życia Układu Słonecznego Słońce było otoczone wirującym dyskiem, składającym się z pyłu i gazu. To właśnie to zjawisko zapoczątkowało istnienie planet. Naukowcy wyrażają przekonanie, że podobny gazowo-pyłowy dysk otaczał także Saturna podczas powstawania planety. Fakt, że „nowe” księżyce mogły kontynuować swoją podróż wokół gazowego olbrzyma po rozpadzie swoich macierzystych księżyców ma dowodzić, że kolizje, które doprowadziły do ich powstania, miały miejsce, gdy Saturn był już w pełni uformowaną planetą.  Wiele osób z całą pewnością zastanawia się, czy tak wiedza może mieć jakiekolwiek praktyczne zastosowanie. Otóż, tak. Scott Sheppard jest przekonany, że badanie orbit naturalnych satelitów Saturna i każdej innej planety, daje astronomom wiele cennych informacji na temat ich pochodzenia i warunków, które panowały wokół danego ciała niebieskiego w trakcie formowania się jego księżyców. To z kolei pozwoli pozyskać nowe informacje na temat Układu Słonecznego i historii naszej galaktyki, czyli Drogi Mlecznej.  Nie można wykluczyć, że druga największa planeta Układu Słonecznego tylko tymczasowo znajduje się na prowadzeniu w rywalizacji o największą liczbę naturalnych satelitów. Trzeba bowiem zaznaczyć, że wskazując na liczbę księżyców Jowisza i Saturna, przez cały czas mówimy o znanych, nie o wszystkich obiektach. Niewykluczone, że wkrótce naukowcy odkryją kolejne księżyce w Układzie Słonecznym i być może wówczas Saturn będzie musiał oddać palmę pierwszeństwa lub tylko umocni się na prowadzeniu."
Powstała kontrowersyjna teoria: dane cyfrowe mogą zmienić masę Ziemi. Czy da się ją potwierdzić eksperymentalnie?,https://www.national-geographic.pl/artykul/powstala-kontrowersyjna-teoria-dane-cyfrowe-moga-zmienic-mase-ziemi-czy-da-sie-ja-potwierdzic-eksperymentalnie-220328010220,Unknown,"['Odkrycia', 'Nauka']","Najsłynniejsze równanie naukowe, które zna każdy, to E=mc2. Obrazuje ono – w uproszczeniu – zasadę równoważności masy i energii. Jak wskazuje sławny wzór Alberta Einsteina, masa obiektu lub układu jest po prostu miarą zawartej w nim energii. Zasada ta została udowodniona tysiące razy i wydawałoby się, że stanowi jedną z niezmiennych, fundamentalnych koncepcji naukowych. A jednak istnieje ktoś, kto uważa, że nawet ona wymaga uzupełnienia. Fizyk Melvin Vopson z brytyjskiego Uniwersytetu Portsmouth jest zdania, że teoria Einsteina pozostaje niekompletna. I postuluje istnienie zasady równoważności masy, energii oraz informacji. Ta drobna zmiana – gdyby okazała się prawdziwa – miałaby kolosalne konsekwencje dla całej naszej planety. I byłyby one złowieszcze. Wszystko zaczęło się w początku lat 60. XX wieku. Rolf Launder, niemiecko-amerykański fizyk, zauważył wówczas, że wymazanie informacji z jakiegokolwiek układu będzie związane z minimalną zmianą energii tego układu. To na pozór mało ważne założenie oznacza, że informacja wpływa na fizyczne właściwości układu. Vopson pracował nad rozwinięciem tej teorii już w XXI wieku. W 2019 r. ogłosił pracę, w której zaproponował teorię równoważności masy, energii i informacji. Sugerował w niej, że informacja – zarówno cyfrowy bit, jak i informacja o cząstce elementarnej, która zawarta jest w niej samej – posiada niezwykle małą, ale jednak mierzalną masę. Wnioski, jakie z tego płyną, są zaskakujące. Jeśli cyfrowe dane mają masę, to powstając, muszą ją skądś pozyskiwać. Co oznacza, że kręcąc cyfrowe filmy, wrzucając zdjęcia na Instagrama czy nawet pisząc ten tekst, uszczuplamy w minimalny sposób materię zgromadzoną na naszej planecie. A może wcale nie minimalny? Vopson wykorzystał dane IBM, według których corocznie produkujemy na Ziemi 1021 cyfrowych bitów. Następnie ostrożnie założył, że wzrost ilości informacji będzie przebiegał w tempie jednego procenta rocznie. Przy takim założeniu policzył, że za 3150 lat cyfrowe informacje powstałe na Ziemi będą ważyły kilogram. Natomiast za 8800 lat ich masa będzie się równała połowie masy planety. Przy mniej ostrożnym założeniu – czyli przy 50-procentowym wzroście ilości danych rokrocznie – cyfrowe dane będą ważyć tyle, ile połowa Ziemi, już za 225 lat. Do niedawna wszystko to były jednak wyłącznie odważne hipotezy. Jednak kilka dni temu Vopson opublikował w czasopiśmie naukowym „AIP Advances” pracę, w której opisał, jak jego teorię udowodnić eksperymentalnie. – Informacja zawarta w elektronie jest 22 mln mniejsza niż jego masa – tłumaczy Vopson w portalu phys.org. – Możemy ją zmierzyć, unicestwiając elektron. Jak to zrobić? Materia ginie w zetknięciu z antymaterią. Masa zamieniana jest wówczas w energię uwalnianą w postaci fotonów gamma. Vopson przewiduje w swojej pracy, że w rezultacie zetknięcia elektronu z antyelektronem (czyli pozytonem), powstają dwa fotony gamma oraz – dodatkowo – dwa fotony niskich energii o długości fali ok. 50 µm (mikrometrów, czyli milionowych części metra)."
Zaskakująca hipoteza: Księżyc od miliardów lat sekretnie podkrada wodę z Ziemi,https://www.national-geographic.pl/artykul/zaskakujaca-hipoteza-ksiezyc-od-miliardow-lat-sekretnie-podkrada-wode-z-ziemi-220505011326,Unknown,"['Kosmos', 'Odkrycia']","O tym, że jest woda na Księżycu, wiemy ze stuprocentową pewnością od 2020 roku. Naukowcy udowodnili wówczas ten fakt, używając największego podniebnego obserwatorium na świecie. Stratosferyczne Obserwatorium Astronomii Podczerwonej (SOFIA) znajduje się na Boeingu 747SP i pracuje na wysokości 12 tys. m nad powierzchnią Ziemi. Dwa lata temu z jego pomocą potwierdzono, że na naturalnym satelicie naszej planety znajdują się cząsteczki H2O.  Gdzie ich szukać? Naukowcy szczególnie uważnie przyjrzeli się kraterom księżycowym. Obserwacje przeprowadzone z wykorzystaniem sondy NASA Lunar Reconnaissance Orbiter pokazały, że pewne obszary na Księżycu znajdują się przez cały czas w cieniu. Słońce nigdy nie dociera do głębokich kraterów powstałych w wyniku bombardowania Księżyca asteroidami.  W kraterach temperatura nie przekracza –163o C. Naukowcy policzyli, że w wiecznym cieniu może znajdować się nawet 40 tys. km2 powierzchni Księżyca. 60 proc. z tego jest położone na biegunie południowym. Czyli w miejscu, które NASA zamierza badać w ramach misji Artemis już w 2025 roku.  Oczywiście na naturalnym satelicie Ziemi nie ma widocznych mórz ani jezior. Na biegunach woda uwięziona jest w lodzie znajdującym się pod powierzchnią Księżyca. Może być też składnikiem księżycowych skał i minerałów.  Dotychczas uważano, że jej źródłem były uderzenia asteroid, szczególnie częste w okresie tak zwanego Wielkiego bombardowania. Wielkie bombardowanie miało mieć miejsce niedługo po powstaniu Ziemi: między 4,1 a 3,8 mld lat temu. Jego przyczyna nie jest jeszcze znana. Przypuszcza się jednak, że właśnie wtedy powstało większość kraterów uderzeniowych na Księżycu.  Rozkład lodu powierzchniowego na południowym biegunie Księżyca (po lewej) i północnym biegunie (po prawej). fot. NASA  Wielkie Bombardowanie sprawiło, że powierzchnia satelity jest nieregularna. Księżyc został podziurawiony większymi i mniejszymi kraterami z załamaniami, pęknięciami i porami. Zdaniem grupy naukowców takie ukształtowanie powierzchni Księżyca sprawiło, że glob przez milenia był w stanie przechwytywać wodę z górnych części ziemskiej atmosfery.  Jak dokładnie Księżyc to robił? Badacze opisali to w pracy opublikowanej właśnie w czasopiśmie naukowym „Scientific Reports”.  Naukowcy zwrócili uwagę na pewien ciekawy szczegół. Ziemię otacza magnetosfera, czyli obszar, na którym oddziałuje ziemskie pole magnetyczne. Ma ona kształt zbliżony do łzy. Między Ziemią i Słońcem magnetosfera jest spłaszczona w efekcie działania wiatru słonecznego. Natomiast „z tyłu” Ziemi rozciąga się w magnetyczny ogon, a linie pola magnetycznego oddalają się od naszej planety.  Księżyc, okrążając Ziemię, na zmianę wkracza w obszar działania jej magnetosfery i z niego wychodzi. Co miesiąc jest w jej zasięgu przez pięć dni, przechodząc przez ogon. Badacze zwrócili uwagę, że właśnie wtedy jony tlenu i wodoru, które uleciały z górnej części ziemskiej atmosfery, mogą opadać na Księżyc.  – To tak, jakby Księżyc znalazł się pod prysznicem – wyjaśnia geofizyk Gunther Kletetschka, główny autor pracy. – Ten prysznic to jony wody pochodzące z Ziemi, które uderzają w jego powierzchnię.  Ponieważ Księżyc nie ma własnego pola magnetycznego, przez miliardy lat woda mogła przez przeszkód opadać na niego i zamieniać się w lód. Było to tym bardziej możliwe, że powierzchnia Księżyca na skutek Wielkiego Bombardowania pozostawała porowata. Zdaniem badaczy różne procesy geologiczne mogły nawet sprawić, że w pewnych miejscach pod powierzchnią Księżyca znajdują się rezerwuary wody w stanie ciekłym.  Ile wody mogło dostać się na Księżyc z Ziemi w ciągu miliardów lat? Nawet 3 500 km sześciennych, szacują badacze. Czyli tyle, ile znajduje się w amerykańskim jeziorze Huron, czwartym co do wielkości na świecie. Naukowcy podkreślają przy tym, że to tylko część wody, jaka znajduje się na Księżycu. I która może być wykorzystana przez astronautów z misji Artemis.  Źródło: Scientific Reports, Nature Astronomy "
Najbrzydsze koty – TOP 10 zaskakujących ras kotów,https://www.national-geographic.pl/artykul/najbrzydsze-koty-top-10-zaskakujacych-ras-kotow,Artur Białek,['Przyroda'],"Na wstępie pragniemy zaznaczyć, że określenie ""najbrzydsze"" odnosi się do powszechnej opinii na temat omawianych ras. Nie ma brzydkich kotów (to samo dotyczy zresztą innych zwierząt domowych), bo nie istnieje coś takiego, jak jedyny słuszny kanon zwierzęcego piękna. Każdy mruczek ma swój niepowtarzalny urok, a że niektóre wyglądają co najmniej dziwnie... to już zupełnie inna sprawa. Faktem pozostaje, że kontrowersyjna uroda tych zwierząt w żaden sposób nie koresponduje z ich charakterem. Trzeba bowiem wiedzieć, że przedstawiciele większości ""brzydkich"" ras, w kontaktach z człowiekiem wykazują wiele ciepła, są lojalne i łatwo przywiązują się do swojego opiekuna. Nie przedłużając, przedstawiamy ranking najbrzydszych kotów.  Naszego zestawienia nie może otworzyć nikt inny, jak sam sfinks. Odmiana kanadyjska jest uważana za protoplastę wszystkich łysych ras kotów. Pozbawiona sierści skóra tego zwierzaka wygląda, jakby właściciel zapomniał wyjąć swojego ulubieńca z kąpieli. Całe ciało mruczka pokrywają zmarszczki i bruzdy. Mało tego, wydaje się, że oczy i uszy kota są nieproporcjonalnie duże. Wszystko to sprawia, że sfinks nasuwa jednoznaczne skojarzenia z przybyszem z innej planety. Aury mistycyzmu dopełnia tajemnicza nazwa, nawiązująca do mitycznego lwa z ludzką głową. O ile wygląd tej rasy nie każdemu przypadnie do gustu, to nie sposób nie pokochać sfinksa za jego charakter.. To wyjątkowo łagodny, przyjacielski i czuły kot, który przy okazji wykazuje się niemałą inteligencją. Przyglądając się manksowi trudno oprzeć się wrażeniu, że kot niedawno stoczył bój ze swoim śmiertelnym wrogiem - psem - z którego nie wyszedł bez szwanku. Wszystko przez jego nienaturalnie krótki ogon. Osobniki obdarzone dłuższą sierścią wyglądają, jakby w ogóle go nie miały. Skąd wzięła się ta charakterystyczna cecha? Jak głosi legenda, odpowiada za to nie kto inny, jak sam Noe. Zatrzaskując w pośpiechu drzwi arki, miał nie zauważyć, że na zewnątrz pozostał jeszcze kot. Nieszczęśnik zdołał dostać się na pokład, ale jego ogonek odpłynął wraz z wodami potopu. Tyle legend, teraz przyjrzyjmy się faktom. Te sympatyczne mruczki najprawdopodobniej zostały przywiezione na Wyspę Man (właśnie stamtąd pochodzi ta rasa) przez kupców z Dalekiego Wschodu. Krótki ogon to jedyna kontrowersyjna cecha tego kociaka, bo na co dzień manksy są wyjątkowo spokojne, zrównoważone i wierne.  Koty amerykańskiej rasy selkrik rex byłyby urocze, gdyby nie jeden szczegół -  sierść, która wygląda jak mop. Ten dziwaczny zwierzak ma w sobie geny kotów perskich, brytyjskich i kilku ras egzotycznych. Mieszanka wybuchowa? Otóż niekoniecznie. Wbrew pozorom, ta niezwykła krzyżówka nie jest obciążona żadnymi wadami genetycznymi. Na co dzień koty te okazują się niezwykle spokojne, zrównoważone i tolerancyjne, nawet wobec innych zwierząt. Może więc przypominający szczotkę kot okaże się wspaniałym towarzyszem? Kot szkocki zwisłouchy, nazywany foldem, to kolejny mruczek, którego wygląd zdaje się sugerować wojowniczą naturę zwierzęcia. O ile manx wygląda jakby stracił ogon w boju, to w sylwetce folda wyraźnie brakuje... uszu. Spokojnie, są na miejscu, a mruczek nie ma problemów ze słuchem. Nietypowa budowa jest wynikiem pochodzenia tej rasy, która stanowi krzyżówkę kota brytyjskiego krótkowłosego z kotami z obwisłymi uszami. W rezultacie, foldy mogą dziedziczyć nieprawidłową budowę chrząstek uszu, kośćca u nasady nosa i tylnych kończyn. Mały kłapouszek cechuje się wyjątkowo spokojnym charakterem i wykazuje sporą uległość.  Kolejny ciekawy osobnik na naszej liście wygląda jak połączenie Yody - wielkiego mistrza zakonu Jedi - i rozzłoszczonego gremlina. Kot elfi to łysy mruczek, podobnie jak sfinks, ale to nie jedyna cecha charakterystyczna tej rasy (która wciąż nie została uznana przez FIF). Wyróżniają ją także zawinięte uszy. Koty elfie mają w sobie geny sfinksów i amerykańskich curli. O ile wygląd tego zwierzęcia jest co najmniej kontrowersyjny, to nie można nie wspomnieć, że jest ono niezwykle przyjacielskie i bardzo inteligentne.  Postura wychudzonego dachowca, sierść pudla i uszy nietoperza -  tak najkrócej można scharakteryzować przeciętnego przedstawiciela kolejnej rzekomo brzydkiej rasy. Cornish rex został obdarzony szatą, która składa się wyłącznie z podszerstka. To w dużej mierze determinuje jego niecodzienną urodę. Nie oceniajmy jednak książki po okładce. Przedstawiciele tej rasy to jedne z najbardziej żywiołowych kociaków. Są ciekawskie, wszędzie ich pełno, mają niespożytą energię, uwielbiają harce i zabawy, przepadają za pieszczotami. To zatem świetna propozycja dla osób, które nie szukają typowego kanapowca. Uwaga, ignorowany kot głośno domaga się o uwagę.   Japoński kot bobtail wygląda jak kolejna ofiara międzygatunkowej przemocy. To zasługa wyjątkowo krótkiego ogona. O ile manksy już na pierwszy rzut oka wyglądają jak rasowe zwierzęta, to bobtail naprawdę przypomina okaleczonego dachowca. Te kociaki mają jednak sporo zalet, a wśród największych należy wymienić spokojny temperament i zrównoważony charakter. Największe koty domowe mają wielu zwolenników i przeciwników. Tych pierwszych przyciąga dziki, niemal pierwotny wygląd takich mruczków, jednak ta sama cecha odstrasza wielu miłośników uroczych ""sierściuchów"". Pewnie dlatego, kot norweski leśny jest wymieniany w gronie najbrzydszych zwierząt. Czy słusznie? To każdy musi ocenić zgodnie z własnymi kryteriami. Faktem jest, że ta rasa do złudzenia przypomina dzikie zwierzę. Pewnie dlatego, że jest to odmiana naturalna, która nie powstała w następstwie krzyżowania innych ras.  Sfinks kanadyjski szokuje cię swoim wyglądem? Zatem peterbald nie jest kotem dla ciebie. Smukła sylwetka i długie, niemal psie łapy sprawiają, że ten mruczek wygląda wyjątkowo złowrogo. Pozory mylą, bo na co dzień, sfinksy petersburskie okazują się niezwykle przyjacielskie i oddane.   Najmniejsze rasy psów są słodkie, co do tego większość osób nie ma wątpliwości. Tego samego nie można jednak powiedzieć o wszystkich niewielkich kotach. Lykoi to częściowo bezwłose mruczki, których urodę najlepiej oddaje określenie ""kot wilkołaczy"".       "
Na Podlasiu Wigilii jeszcze nie było. Tak wygląda prawosławne Boże Narodzenie,https://www.national-geographic.pl/artykul/na-podlasiu-wigilii-jeszcze-nie-bylo-tak-wyglada-prawoslawne-boze-narodzenie,Unknown,['Ludzie'],"Święta, święta i po świętach – z takim westchnieniem na ustach wracają do pracy miliony Polaków. Nie wszyscy jednak skończyli już świętowanie, ba niektórzy nawet jeszcze nie zaczęli. Mowa o grekokatolikach i wyznawcach prawosławia, którzy dopiero przygotowują się do Bożego Narodzenia. 6 stycznia w wielu domach na wschodzie Polski, zwłaszcza na Podlasiu, całe rodziny zasiądą do wigilijnej wieczerzy. Zgodnie z kalendarzem juliańskim obie wspólnoty wyznaniowe świętują Boże Narodzenie 13 dni po wiernych Kościoła katolickiego. W czym te obchody są podobne, a co je różni? Wigilia Bożego Narodzenia obrządków wschodnich wypada 6 stycznia. Uroczysta kolacja składa się z 12 potraw. Jedno z głównych dań to kutia przygotowywana zazwyczaj z pszenicy, miodu, orzechów oraz bakalii. Na stole stawiane są też półmiski między innymi z pierogami i rybami. Zamiast opłatka jest za to prosfora, czyli pszenny chlebek. Wyznawcy prawosławia tak jak katolicy ubierają choinkę i kładą sianko pod obrus. Po wigilijnej wieczerzy w cerkwiach odbywają się nabożeństwa, podczas których wierni śpiewają pieśni z Pisma Świętego. Na środku świątyni znajduje się wtedy ikona i krzyż. Święta trwają nie dwa, a trzy dni. Pierwszego, czyli 7 stycznia, celebrowane jest prawosławne Boże Narodzenie, drugiego czci się Bożą Rodzicielkę, a trzeciego wierni wspominają pierwszego męczennika – świętego Szczepana. Post udostępniony przez The Eastern Orthodox Church (@orthodoxyforyou) W tych dniach w cerkwiach stawiana jest ikona przedstawiające narodzenie Jezusa. Na pierwszym planie znajduje się jednak nie Chrystus, a Matka Boża. Dzieciątko leży za nią w żłóbku przypominającym ołtarz wykuty w grocie. Jest owinięte bandażami, co ma przypominać, że celem Chrystusa jest zmartwychwstanie i zbawienie świata. Gwiazda nad grotą symbolizuje z kolei łaskę zesłaną ludziom przez Boga w Jezusie. Dni świątecznych w styczniu jest więcej. 13 stycznia zaczyna się Nowy Rok, a dzień później wypada Stary Nowy Rok oraz Obrzezanie Pańskie i dzień Świętego Bazylego Wielkiego. Świętowanie Bożego Narodzenia kończy się dopiero 19 stycznia w Święto Chrztu Pańskiego połączone z Objawieniem Pańskim. Wtedy też święcona jest woda. Podwójną uroczystość poprzedza druga wigilia. Ksiądz Dariusz Jóźwik, proboszcz Prawosławnej Katedralnej Parafii Św. Mikołaja w Gdański tłumaczy, że do roku 377 Boże Narodzenie i Chrzest Pański obchodzono tego samego dnia. Stąd też rozbicie jednej wieczerzy na dwie. f Mimo że trzy główne dni świąt Bożego Narodzenia często wypadają w dni powszednie, duchowni cieszą się, że świątynie i tak są tłumnie zapełniane przez wiernych. – To pięknie świadczy o przywiązaniu do tradycji i wiary, a jednocześnie budzi szacunek – podsumowuje ks. Arkadiusz Tuchanowski, proboszcz parafii grekokatolickiej pw. Podwyższenia Krzyża Pańskiego w Wałczu i parafii grekokatolickiej pw. Św. Michała Archanioła w Szczecinku. Prawosławni to druga co do wielkości grupa wyznaniowa w Polsce. Szacuje się, że jest ich około pół miliona, z czego 200 tys. zamieszkuje Podlasie. W Białymstoku średnio co piąta osoba należy do Cerkwi prawosławnej. Grekokatolików jest w Polsce mniej – łącznie kilkadziesiąt tys. w województwach podkarpackim, małopolskim, warmińsko-mazurskim, zachodniopomorskim, lubelskim i dolnośląskim."
"Meteory, meteoryty i meteoroidy. Czym są, skąd pochodzą i jak je rozpoznać?",https://www.national-geographic.pl/artykul/meteory-meteoryty-i-meteoroidy-czym-sa-skad-pochodza-i-jak-je-rozpoznac,Unknown,['Kosmos'],"Pomiędzy Marsem a Jowiszem rozciąga się szeroki pas kosmicznego materiału budowlanego. Zwany jest pasem planetoid, lub bardziej precyzyjnie – głównym pasem planetoid. Głównym, ponieważ w Układzie Słonecznym istnieją też inne zbiory niewielkich ciał niebieskich. Jeden to rozciągający się za orbitą Neptuna pas Kuipera. Inny – rozciągający się w odległości jednej czwartej do Proximy Centauri tzw. obłok Oorta. Jednak nas w tej chwili najbardziej interesuje główny pas planetoid, bo to z niego pochodzi przeważająca część meteoroidów. Meteoroidy to okruchy skalne o rozmiarach od jednego milimetra do 10 metrów (według części źródeł – do jednego metra). Większe obiekty określamy mianem planetoid lub asteroid, za to mniejsze to już pył kosmiczny. Są pozostałością po tworzeniu się Układu Słonecznego – niewykorzystanym materiałem budowlanym. Mogą się tworzyć również w wyniku zderzeń większych ciał niebieskich. Rój meteoroidów składających się z pyłu i lodu może się także wytworzyć w wyniku rozpadu komety, która traci swą materię wraz ze zbliżaniem się do Słońca i ogrzewaniem się. Gdy takie drobiny wpadną w ziemską atmosferę, tworzą na nocnym niebie niezwykłe zjawisko – deszcz meteorów, który bardziej potocznie nazywamy nocą spadających gwiazd. Roje meteoroidów, które, spalając się w naszej atmosferze, dają wrażenie świetlnego deszczu, pojawiają się na naszym nocnym niebie cyklicznie, gdy ich orbita przecina się z tą ziemską. Do najbardziej znanych zaliczają się Perseidy, których maksimum przypada na 12–13 sierpnia. Sam rój związany jest z kometą Swifta-Tuttle’a, której okres obiegu wynosi 133 lata. Pochodzące z tracącej materię komety Perseidy wpadają w ziemską atmosferę z prędkością 59 km/s. Gdy meteoroidy wpadają z dużą prędkością w ziemską atmosferę, spalają się w wyniku tarcia o nią. Jasny ślad na niebie, czyli to, co nazywamy często „spadającą gwiazdą”, to właśnie meteor. Ocenia się, że każdego dnia w ziemską atmosferę wpada od 100 do 1000 ton niewielkich meteoroidów. Jednak jeśli przetrwają podróż przez atmosferę i dotrą do Ziemi, przybierają nową nazwę. Stają się meteorytami. Wszystkie meteoryty pochodzą z wnętrza naszego Układu Słonecznego. Większość z nich to fragmenty zmiażdżonych planetoid, będących częścią głównego pasa planetoid. Takie kawałki krążą wokół Słońca przez pewien czas – często przez miliony lat – zanim zderzą się z Ziemią. Meteoryty mogą być ogromne. Największy, jaki kiedykolwiek znaleziono, waży około 60 ton. Jest to tzw. meteoryt Hoba, znaleziony na obszarze farmy Hoba West w Namibii w 1920 roku. Składa się w 84 proc. z żelaza i w 16 proc. z niklu, ze śladowymi ilościami kobaltu. Jest to typowy skład meteorytów żelaznych, zwanych inaczej ataksytami. Ma za to nietypowy kształt. Jest bardzo płaski i przypomina prostopadłościan. Innym ogromnym meteorytem znalezionym na Ziemi jest meteoryt Ahnighito. Ważący 34 tony kawałek kosmicznego gruzu jest takim obciążeniem dla gmachu nowojorskiego Muzeum Historii Naturalnej, w którym się znajduje, że podtrzymujące go podpory schodzą wprost do podłoża skalnego muzeum. Ahnighito liczy sobie 4,5 miliarda lat, więc jest prawie tak wiekowy, jak nasze Słońce. Uznaje się, że uderzył w Grenlandię około 10 tysięcy lat temu. Ten ogromny kawałek żelaza jest w rzeczywistości tylko jedną częścią znacznie większego meteorytu, który spadł na Ziemię z kosmosu. Wylądował na Grenlandii tysiące lat temu, zanim jakikolwiek lud tam mieszkał. Oryginalny meteoryt, zwany Przylądkiem York, miał początkowo około 200 ton – co najmniej sześć razy więcej niż Ahnighito – zanim rozpadł się w atmosferze. Ważący 34 tony Ahnighito jest największym meteorytem wystawionym w jakimkolwiek muzeum. Meteoryty różnią się zawartością metali (głównie żelaza i niklu) oraz tym, co ujawniają na temat wczesnego Układu Słonecznego. Istnieją trzy główne typy meteorytów: A co z ważącym około 10 tysięcy ton kawałkiem kosmicznego gruzu, który 15 lutego 2013 roku rozżarzył niebo nad Czelabińskiem? Był meteorytem czy meteorem? W związku z tym, że ten całkiem spory, mierzący między 15 a 20 metrów średnicy kosmiczny odpadek eksplodował, był jednak meteorem. W dodatku nie byle jakim, bo superbolidem. Tą nazwą określa się meteory o jasności przekraczającej minus 15m, czyli jaśniejsze od Księżyca w pełni."
Ryby mają głos! Prawie 1000 gatunków potrafi wydawać dźwięki,https://www.national-geographic.pl/artykul/ryby-maja-glos-prawie-1000-gatunkow-potrafi-wydawac-dzwieki-220315013444,Unknown,['Przyroda'],"Ryby i dzieci głosu nie mają? Nic bardziej mylnego! Jak się okazuje, blisko 1000 gatunków ryb potrafi wydawać różne dźwięki. Co prawda daleko im do ptasich treli, ale mówienie, że są nieme to nieprawda. Część z nich porozumiewa się ze sobą właśnie dzięki dźwiękom. Jeszcze do niedawna źródła naukowe niewiele mówiły na temat rybich konwersacji. Nie było tajemnicą, że niektóre gatunki wydają dźwięki, jednak informacje te nigdy nie zostały skatalogowane. Dopiero zespół badawczy kierowany przez Audrey Looby, doktorantkę na Wydziale Rybołówstwa i Nauk Wodnych na University of Florida, przeprowadził szczegółowy przegląd bibliografii. W sumie naukowcy przeanalizowali prawie 3 tys. pozycji. Amphichthys cryptocentrus / fot. Humberto Ramirez/Getty Images Naukowcy wyszczególnili dane z ponad 800 różnych badań. W ten sposób ustalili, że 989 gatunków ryb na całym świecie aktywnie wydaje dźwięki. To odkrycie pozwoliło im stworzyć pierwszą bazę rybich dźwięków: Fish Sounds. Obecnie dostępnych jest 239 nagrań, ale baza cały czas się powiększa. Naukowcy planują wdrożyć system przesyłania formularzy, za pomocą którego użytkownicy będą mogli przesyłać pliki audio z odgłosami ryb oraz tworzyć interaktywne wyszukiwania. Autorzy badań zwrócili uwagę na to, że ludzie najprawdopodobniej od bardzo dawna wiedzieli, że ryby nie są do końca nieme. Temat ten podjął już ponad 2 tys. lat temu sam Arystoteles. Dowodów jest więcej, również w naszym życiu codziennym. Chociażby nazwy niektórych ryb w języki angielskim, przykładowo drum (bęben) czy croaker (panikarz). Gdzie ryby są najgłośniejsze? Z badania wynika, że gatunki aktywnie dźwiękowo zamieszkują środowiska morskie i słodkie wody w prawie każdym regionie na świecie. Oto przykłady rodzajów ryb wydających dźwięki: Wiemy już zatem, że całkiem sporo gatunków ryb wydaje dźwięki. Pozostaje pytanie: jak to robią? Zamiast strun głosowych wykorzystują między innymi struktury kostne (klikanie i pocieranie), pęcherze pławne (jako bębny) lub wypuszczanie powietrza przez odbyt. Można powiedzieć, że komunikują się też dźwiękami gazów. Szeroka gama dźwięków służy im do przekazywania informacji o terytorium, pożywieniu czy rozmnażaniu. Ryby słyszą się z odległości, a to dlatego, że pod wodą dźwięk rozchodzi się szybciej niż na lądzie. Choć rybie dźwięki służą wzajemnej komunikacji, słyszą ja również ptaki, delfiny i kraby. To ułatwia im życie w środowisku wodnym, w tym polowanie, ucieczkę przed byciem zjedzonym czy poszukiwanie najdogodniejszych siedlisk."
Oto jeden z najdziwniejszych obiektów we wszechświecie: Mgławica Bumerang,https://www.national-geographic.pl/artykul/oto-jeden-z-najdziwniejszych-obiektow-we-wszechswiecie-mglawica-bumerang,Unknown,"['Kosmos', 'Nauka']","Jeszcze do niedawna dominował pogląd, iż przestrzeń kosmiczna ma temperaturę zera absolutnego. To temperatura, w której ustaje wszelka aktywność atomów, z wyjątkiem nieznacznych efektów kwantowych. Ponieważ tak naprawdę, ciepło jest po prostu ruchem atomów, najzimniejsze warunki panują wtedy, gdy cały ten ruch ustaje. Dzieje się tak w temperaturze 0° w skali Kelwina, czyli -273,15° Celsjusza. Od kilku dekad wiadomo jednak, że wszechświat ma, w decydującej mierze, temperaturę 2,73° K. Oznacza to, że bardzo mała ilość ciepła (czyli stanu choćby minimalnie wyższej temperatury od zera absolutnego) występuje tak naprawdę wszędzie. Jest to efekt tzw. mikrofalowego promieniowania tła, które jest pozostałością po Wielkim Wybuchu. 
  Jeśli w takim razie, średnia temperatura kosmosu to 2,73° K, a obiekty takie jak gwiazdy i ich skupiska, takie jak gromady gwiazd czy galaktyki, posiadają temperaturę o wiele wyższą, czy istnieją miejsca wypełnione materią, gdzie temperatura jest niższa?  Tak. Jednym z nich jest Mgławica Bumerang w gwiazdozbiorze Centaura. Znajduje się 5 000 lat świetlnych od Ziemi, i w skali kosmosu jest młodym obiektem. Jest to jak na razie jedyne znane nam miejsce, o którym możemy powiedzieć, że jego temperatura jest naturalnie niższa niż mikrofalowe promieniowanie tła wszechświata, wynosi bowiem zaledwie 1° powyżej zera absolutnego, co odpowiada -272°C.  To, czym jest mgławica Bumerang, to pierwsze stadium rozwoju mgławicy planetarnej. Co ciekawe, obiekty tego typu są z reguły bardzo gorące, ponieważ ich centralne gwiazdy świecą bardzo intensywnie na niebiesko co oznacza, że mają bardzo wysoka temperaturę (tak naprawdę to najgorętszy typ gwiazd jaki znamy). Temperatura powierzchni takiej gwiazdy jest 10 razy wyższa niż naszego Słońca (czyli ma ok. 50 000 °C) i emituje intensywne promieniowanie ultrafioletowe, które pobudza otaczające ją gazy, sprawiając że zaczynają świecić. Mgławica Bumerang jest na razie bardzo młoda, a to sprawia, że emituje gaz w ogromnym tempie. Ten pęd nie tylko neutralizuje kosmiczne promieniowanie mikrofalowe, które mogłyby podnieść jej temperaturę, ale również odprowadza ciepło. Nawet w codziennym życiu na Ziemi możemy łatwo zaobserwować sposób, w jaki rozszerzający się szybko gaz posiada efekt chłodzący – opróżnienie aerozolu z dezodorantem lub pojemnika z bitą śmietaną sprawia, że staje się chłodniejszy. 

Oprócz swojej temperatury, Mgławica Bumerang ma jeszcze inną szczególną cechę: kształt. Większość mgławic planetarnych ma kulisty kształt. „Bumerang” ma nieregularny kształt, przypominający postrzępioną chmurę. Dzieje się tak na skutek niezwykle gwałtownego procesu emisji gazu z jej głównej gwiazdy. Stąd zresztą jej nazwa, która powstała  gdy astronomowie Keith Taylor i Mike Scarrott z Australii obserwowali mgławicę za pomocą dość skromnego teleskopu, dostrzegając jedynie najjaśniejsze fragmenty jej zakrzywionego pióropusza. Widok skojarzył im się z bumerangiem i od tej pory mgławica nosi taką właśnie nazwę.  "
Czy można objadać się cukrem bez szkody dla zdrowia? U Grenlandczyków pozwala na to rzadka mutacja,https://www.national-geographic.pl/artykul/czy-mozna-objadac-sie-cukrem-bez-szkody-dla-zdrowia-u-grenlandczykow-pozwala-na-to-rzadka-mutacja-220217100335,Unknown,"['Ludzie', 'Odkrycia']","Cukier zasłużenie cieszy się złą sławą wśród dietetyków i lekarzy. Jego najpowszechniejsza forma, czyli sacharoza, fatalnie wpływa na zdrowie człowieka. Oczywiście jeśli spożywamy jej duże dawki. Część specjalistów uważa, że taki cukier należałoby kompletnie wyeliminować z diety. Są jednak ludzie, którym sacharoza prawie zupełnie nie szkodzi. To niektórzy z rdzennych mieszkańców Grenlandii. Odkryli to duńscy naukowcy, których pracę opublikowało czasopismo „Gastroenterology”. Badacze z Uniwersytetu w Kopenhadze odkryli, że u części populacji Grenlandii występuje specyficzna mutacja genetyczna. Wykrywa się ją u 2–3 proc. mieszkańców tej wyspy, która formalnie jest częścią Danii. Mutacja dotyczy enzymu o nazwie sacharaza-izomaltaza. Jest on odpowiedzialny za trawienie cukrów w jelicie cienkim. Sacharaza odpowiada za rozkładanie sacharozy, czyli popularnego cukru spożywczego. Osoby z mutacją mają wrodzony niedobór sacharazy-izomaltazy. W efekcie cukier nie wchłania się u nich z jelit do krwi. – Żywią się nim natomiast bakterie jelitowe, wytwarzające octan. To krótkołańcuchowy kwas tłuszczowy o ciekawych właściwościach. Wcześniejsze badania wykazały, że octan zmniejsza apetyt, zwiększa tempo metabolizmu i poprawia działanie układu odpornościowego – wyjaśnia Mette K. Andersen, główna autorka badania. Efekty niedoboru sacharazy-izomaltazy u Grenlandczyków są imponujące. – Osoby z tą mutacją mają niższy wskaźnik BMI i masę ciała, mniejszą zawartość tkanki tłuszczowej w organizmie (zwłaszcza w rejonie brzucha), niższy poziom cholesterolu i są generalnie zdrowsze niż reszta populacji – wylicza prof. Anders Albrechtsen z Uniwersytetu w Kopenhadze. Uczeni podejrzewają, że mutacja ta pojawiła się na Grenlandii, ponieważ tamtejsza ludność przez wiele stuleci miała bardzo mało cukru w diecie. – Jej podstawą było mięso ryb, fok, waleni i reniferów, z niewielkim dodatkiem produktów roślinnych. W takiej sytuacji enzym służący do trawienia cukrów nie był zbyt przydatny – mówi prof. Albrechtsen. W efekcie u części populacji doszło mutacji i niedoboru. Warto jednak pamiętać, że niedobór sacharazy-izomaltazy jest też uważany za chorobę. Bywa ona czasami nazywana „efektem Eskimosa”. Po zjedzeniu cukru pojawiają się objawy takie jak: – Jednak u Grenlandczyków z mutacją takie dolegliwości występują tylko w wieku dziecięcym. Potem, jak sądzimy, bakterie jelitowe dostosowują się do obecności cukru w pokarmach i potrafią go przetwarzać na inne związki chemiczne – tłumaczy prof. Torben Hansen z Uniwersytetu w Kopenhadze. Duże ilości cukru w diecie bardzo źle wpływają na metabolizm człowieka. Sprzyjają nadwadze i otyłości, cukrzycy typu 2 oraz chorobom układu krążenia, takim jak miażdżyca i nadciśnienie tętnicze. Niestety, dla większości z nas smak cukru jest bardzo przyjemny. Dla naszych przodków kojarzył się on z dojrzałymi owocami, bogatymi w cenne składniki odżywcze. Cukier działa też niekorzystnie na zdrowie jamy ustnej. Żyjące w niej bakterie żywią się cukrem i wytwarzają kwaśne substancje, uszkadzające szkliwo zębów. Tak dochodzi do próchnicy. Warto pamiętać, że przed tą chorobą nie chroni niedobór sacharazy-izomaltazy, występujący u mieszkańców Grenlandii. Sacharoza, czyli nasz „domowy” cukier, składa się w równych proporcjach z glukozy i fruktozy. Ta ostatnia w niewielkich ilościach występuje naturalnie w owocach i to ona nadaje cukrowi jego apetyczną słodycz. Kukurydziany syrop glukozowo-fruktozowy (HFCS) też jest mieszanką fruktozy i glukozy w proporcjach 55 do 45 proc., a i efekty zdrowotne sacharozy i HFCS wydają się podobne."
Tak wygląda supermasywna czarna dziura w centrum naszej Galaktyki. Czy to ważne odkrycie? Astronomowie są podzieleni,https://www.national-geographic.pl/artykul/tak-wyglada-supermasywna-czarna-dziura-w-centrum-naszej-galaktyki-czy-to-wazne-odkrycie-astronomowie-sa-podzieleni-220513124928,Unknown,['Kosmos'],"Aby wykonać to zdjęcie, naukowcy połączyli osiem radioteleskopów, rozrzuconych w różnych miejscach świata. Urządzenia pracują na falach milimetrowych i submilimetrowych przy pomocy techniki znanej jako interferometria wielkobazowa. W tej technice, stosowanej powszechnie w radioastronomii od lat 60. ubiegłego wieku, połączone instrumenty pozwalają na uzyskanie takiego wyniku, na jaki pozwoliłby teleskop o rozmiarach zbliżonych do odległości skrajnych instrumentów. To z kolei pozwala na uzyskanie wielkich zdolności rozdzielczych, co przekłada się na możliwość obserwacji detali w odległych obiektach. Tylko jak wykonać zdjęcie obszaru, w którym siła grawitacji jest tak wielka, że nie pozwala uciec nawet światłu? Zgodnie z ogólną teorią względności, aby powstała czarna dziura, niezbędne jest nagromadzenie dostatecznie dużej masy w odpowiednio małej objętości. Wyróżniamy czarne dziury o masie gwiazdowej, które formują się w wyniku zapadania grawitacyjnego bardzo masywnych gwiazd pod koniec ich życia. Drugi rodzaj to tzw. supermasywne czarne dziury o masie milionów, a nawet miliardów mas Słońca. Są one otoczone materią, która krąży. Jej część opada, tworząc świecący dysk otaczający czarną dziurę. I to właśnie widzimy na zdjęciu Saggitariusa A* (Sgr A*). Matematyczną granicą czarnej dziury jest tzw. horyzont zdarzeń. To sfera oddzielająca obserwatora od zdarzeń, o których nie może on nigdy otrzymać żadnych informacji. Wszystko, co przenika przez horyzont zdarzeń od strony obserwatora, znika. Uzyskanie drugiego w historii obrazu czarnej dziury jest niewątpliwie ważnym wydarzeniem. Choć, z naukowego punktu widzenia, nie tak przełomowym, jak historycznie pierwszy obraz czarnej dziury z 2019 roku. – Uzyskany obraz Sgr A* jest wyjątkowy z kilku powodów. Po pierwsze, potwierdza nasze przypuszczenia na temat natury centrum naszej Galaktyki. Po drugie, dzięki niemu możemy dokonać porównania z uzyskanym w 2019 roku obrazem masywniejszej i większej czarnej dziury w M87, testując teorie zachowania gazu wokół supermasywnych obiektów. Po trzecie, uzyskany obraz Sgr A* pokazuje możliwości rozdzielcze sieci teleskopów i siłę wykorzystanych algorytmów przetwarzania danych. Naukowcy odtworzyli bowiem obraz z rozdzielczością, której potrzebujemy, by z Ziemi sfotografować piłkę na Księżycu. Dodatkową trudnością przy wykonaniu obserwacji była rozpędzona niemal do prędkości światła materia wokół horyzontu zdarzeń, powodująca rozmycie obrazu Sgr A* – mówi dr Milena Ratajczak z Obserwatorium Astronomicznego Uniwersytetu Warszawskiego. Dr Ratajczak dodaje, że na obrazie nie widzimy samej czarnej dziury, ale świecący wokół niej gaz przyjmujący kształt pierścienia. Ciemny obszar w centrum obrazu zwany jest cieniem, a jego granice odpowiadają położeniu horyzontu zdarzeń. Dzięki temu możemy oszacować parametry czarnej dziury i porównać je z wynikami uzyskanymi na podstawie analizy ruchu gwiazd krążących wokół niej. Obserwacje Sgr A* pozwoliły także na badanie dynamiki rozpędzonej materii zbliżającej się do horyzontu zdarzeń. – Przedstawione na konferencji wyniki nie ekscytują mnie w jakiś szczególny naukowy sposób. Od wielu lat obserwowane są ruchy gwiazd w okolicach obiektu Sagittarius A*, sugerujące niewidoczny obiekt o masie około 4 milinów mas słonecznych. Jedynym racjonalnym wytłumaczeniem tego jest supermasywna czarna dziura – mówi prof. Leszek Błaszkiewicz, radioastronom związany z Uniwersytetem Warmińsko-Mazurskim."
"Jak działa ""kanalizacja"" w naszym mózgu? Naukowcy w końcu szczegółowo zbadali układ limfatyczny mózgu",https://www.national-geographic.pl/artykul/jak-dziala-kanalizacja-w-naszym-mozgu-naukowcy-w-koncu-szczegolowo-zbadali-uklad-limfatyczny-mozgu-220228074939,Unknown,"['Odkrycia', 'Nauka']","Naczynia limfatyczne, inaczej chłonne, to sieć rurek, które zbierają płyn gromadzący się w tkankach naszego ciała. Płyn ten, zwany limfą albo chłonką, zawiera m.in. białka, produkty przemiany materii i komórki układu odpornościowego. Limfa płynie naczyniami limfatycznymi do węzłów chłonnych. Potem trafia do krwiobiegu. Naukowcy przez długi czas uważali, że w mózgu nie ma naczyń limfatycznych. Nie było jasne, w jaki sposób z tego narządu usuwane są zbędne substancje. Dopiero w ostatnich latach pojawiły się dowody na to, że mózg jednak ma własną „kanalizację”. Mózg jako narząd ma bardzo gęstą strukturę. Znalezienie w niej delikatnych naczyń limfatycznych było bardzo utrudnione. Teraz, dzięki nowym badaniom uczonych z Uniwersytetu Medycznego Karoliny Południowej, udało się w końcu je zobrazować. – To pierwsza mapa naczyń limfatycznych mózgu w historii nauki – podkreśla kierujący pracami dr Onder Albayram. Wyniki badań jego zespołu opublikowało czasopismo naukowe „Nature Communications”. Naukowcy wykorzystali metodę badania obrazowego zwaną magnetycznym rezonansem jądrowym (MRI). A konkretnie taką jej odmianę, która pokazuje różnice w zawartości białka w badanym obszarze. Wówczas naczynia limfatyczne, wypełnione zawierającą dużo białka limfą, stały się dobrze widoczne. W 2012 roku odkryto istnienie systemu glimfatycznego. To sieć, która umożliwia transport niepotrzebnych substancji z mózgu. Komórki glejowe, które znajdują się w mózgu i otaczają neurony, kurczą się podczas snu. To zwiększa rozmiar przestrzeni śródmiąższowej, która znajduje się pomiędzy komórkami mózgowymi. Zjawisko to umożliwia dotarcie płynu międzykomórkowego do neuronów i odebranie z nich zbędnych substancji. Badania wskazywały również, że brak możliwości takiego oczyszczania może być przyczyną zaburzeń funkcjonowania mózgu. Należą do nich schorzenia takie jak choroba Alzheimera. Z początku uczeni uważali, że układ glimfatyczny to jedyny system oczyszczania mózgu. Zbędne substancje z niego miały trafiać do otaczającego mózg płynu mózgowo-rdzeniowego. A z niego – do krwiobiegu. Teraz wiadomo już, że układ glimfatyczny jest połączony z limfatycznym. Ludzki mózg ma wielkość małego kalafiora, w dotyku przypomina pasztet. Waży ok. 1400 gramów, z czego dwie trzecie stanowi woda. Choć stanowi zaledwie 2 proc. masy całego ciała, mózg zużywa aż 20–30 proc. naszych zasobów energetycznych. Dlatego potrzebuje sprawnie działającego układu glimfatycznego, który usuwa m.in. produkty przemiany materii. Oprócz czaszki mózg otaczają opony mózgowo-rdzeniowe – twarda, pajęcza i miękka – w których znajdują się naczynia limfatyczne. Mózg otacza także warstwa płynu mózgowo-rdzeniowego. Mózg wytwarza go codziennie w objętości ok. 100 ml. Płyn służy przede wszystkim do jego ochrony i amortyzacji wewnątrz czaszki."
Czy wiedźmini istnieli naprawdę? Tak w dawnej Polsce zwalczano upiory,https://www.national-geographic.pl/artykul/czy-wiedzmini-istnieli-naprawde-tak-w-dawnej-polsce-zwalczano-upiory,"Mateusz Łysiak, Łukasz Kozak",['Historia'],"Kiedy w latach 90. premierowo ukazywały się książki o wiedźminie, chyba nikt nie spodziewał się, że w niedalekiej przyszłości Geralt z Rivii będzie znany na całym świecie. Na fali popularności sagi na początku lat dwutysięcznych powstał film oraz serial. Widzowie do dziś z sentymentem wspominają niektóre efekty specjalne. Już wtedy czuć było, że „Wiedźmin” to coś więcej niż tylko seria książek fantasy. To całe uniwersum, którym zafascynowali się nie tylko Polacy, ale również nasi sąsiedzi z Europy Środkowej i Wschodniej. Reszta świata zakochała się w sadze Andrzeja Sapkowskiego w 2007 r. po wydaniu pierwszej z trzech gier opartych na przygodach Geralta z Rivii. Seria zdobyła rzesze fanów w wielu krajach, o czym świadczy, chociażby kilka reedycji gry. Na zlotach fanów fantastyki nie brakuje osób przebranych za postacie z „Wiedźmina”. Geralt z Rivii to ulubieniec cosplayowców / fot. Getty Images Fenomen uniwersum nie słabnie. Jego pozycję umocniła kolejna serialowa adaptacja, tym razem przygotowana przez platformę Netflix. Dla młodszych pokoleń to pierwsze spotkanie z Geraltem, Ciri i Yennefer. Widzowie i czytelnicy zastanawiają się, czy w przeszłości w Polsce lub gdziekolwiek w Europie rzeczywiście funkcjonowała taka profesja jak wiedźmini. Łukasz Kozak, mediewista i autor książki „Upiór. Historia naturalna” mówi, że w przeszłości pojawiały się postacie podobne do wiedźmina z książek Sapkowskiego. Jednocześnie przypomina, że saga nie jest „słowiańska”, a jej autor sięgał do motywów pochodzących z przeróżnych źródeł. – Choć nieliczne z nich, jak fabuła debiutanckiego opowiadania o strzydze, pochodzą z polskiego folkloru, to nie znajdziemy w historycznych i etnograficznych źródłach wyspecjalizowanych „likwidatorów potworów”, a raczej ludzi, dla których zwalczanie – jak powiedzielibyśmy dziś – „nadprzyrodzonego” zagrożenia było raczej jednym z wielu zajęć bądź nawet usług – tłumaczy nam ekspert. Kto zatem walczył ze złem? W pierwszej kolejności Łukasz Kozak wymienia owczarzy. Pod koniec XIX w. etnograf Karol Mátyás zauważył: „W górach za regułę przyjąć można, że każdy «baca», owczarz, jest czarownikiem. [...] Jest w całem tego słowa znaczeniu potężny”. Kiedy wszelkie domowe sposoby na poradzenie sobie z nieczystymi siłami nie działały, wzywano owczarza. – Z wiedźminem łączył go model ekonomiczny: również pobierał opłatę za swoje usługi. Owczarz polegał na swojej sekretnej wiedzy, przekazanej przez poprzednie pokolenia baców, tajemnych księgach (najczęściej były to stare gospodarskie i aptekarskie poradniki), na owczarskim bacie, którego ciosów doświadczyła niejedna zmora i niejeden strzygoń. W końcu źródłem owczarskiej skuteczności była pomoc diabła, z którym zawierał pakt, oraz dość instrumentalnie traktowanego Boga – którego owczarz „miał do dyspozycji” w postaci skradzionej hostii – opowiada mediewista. Jak dodaje, repertuar owczarskich usług nie jest do końca znany. Wiadomo jednak, że zwalczali upiory, zdejmowali uroki i leczyli choroby (zwłaszcza te spowodowane czarami), korzystając często z radykalnych metod. Szczególnie bulwersowało stosowanie trupów. Jeszcze w XIX w. owczarze mieli kraść zwłoki z grobów, a następnie gotować z nich leczniczy rosół lub wykorzystywać do swoich czarów. Upiorów bano się w całej Rzeczpospolitej / fot. Getty Images Nie tylko owczarze walczyli z nadprzyrodzonymi siłami. Duchowni – zarówno rzymskokatoliccy, jak i prawosławni – dysponowali całym arsenałem religijnych i parareligijnych środków, w tym: święconą wodą, kredą i solą, krucyfiksem, ikonami i świętymi obrazkami oraz oczywiście modlitwami i egzorcyzmami. Księża i zakonnicy często łączyli religijne rytuały z metodami ludowymi. – Ucinali głowy strzygoniom, przebijali serca upiorów kołkami, a przed rozbiorami lokalną sławę upiorobójcy zyskał pewien braciszek, który lubił wyprawiać się do klasztornych krypt z wielkim toporem. Swoją biegłość wiązał jednak nie z pobożnością, a faktem, że sam był żywym upiorem. I to jest chyba najbardziej zaskakujący paradoks, że za najskuteczniejszych pogromców upiorów uchodzili ludzie, którzy po śmierci sami mieli się nimi stać. O przekonaniu, że żywe upiory najskuteczniej zwalczają żywe trupy, wspomina choćby Stanisław Staszic. A co jeszcze ciekawsze, takie osoby określano czasem (głównie wśród ludu białoruskiego) mianem „wiedźmaków” – choć nazywano tak również znachorów i ludowych czarowników – mówi Łukasz Kozak. Dawniej Polacy bali się przede wszystkim upiorów, czyli ludzi chodzących po śmierci, pierwowzorów literackich wampirów. Te nie były sobie równe. – Za najgroźniejsze uchodziły upiory ukraińskie, a najłagodniejsze – podkrakowskie strzygonie. Strzygoń-gospodarz, po wyjściu z grobu lubił zjeść kiełbasę lub zacierki, napić się wódki i przespać z żoną (mógł nawet spłodzić dzieci!), pomagał też rodzinie w gospodarstwie. Kaszubscy wieszczy, w których wiara trwała przynajmniej do końca XX w., potrafili sprowadzić śmierć na okolicę, bijąc w kościelne dzwony lub krzycząc – dowiadujemy się. Niezależnie od interpretacji, upiorów bano się w całej Rzeczpospolitej i na ziemiach porozbiorowych. Wychodzący z mogił zmarli czasem tylko straszyli i psocili, częściej jednak bili, dusili i zabijali żywych (zaczynając od rodziny i sąsiadów). Zdarzało się też, że wypijali krew, roznosili zarazę na ludzi i bydło lub sprowadzali klęski żywiołowe. Apogeum upioryzmu nastąpiło w XVIII w. Wydawano wówczas specjalne odezwy i regulacje prawne, które surowo karały rozkopywanie grobów i okaleczanie ciał uznanych za żywe trupy. Choć dziś na upioryzm spogląda się jak na element folkloru, należy podkreślić, że strzyg bali się wszyscy, a o pośmiertną przemianę podejrzewano nawet zmarłą w opinii świętości zakonnicę, katolickiego biskupa, a nawet Adama Mickiewicza (choć to akurat nie powinno zbytnio dziwić). To właśnie bajka o królewnie-upiorzycy zapisana w zbiorze Romana Zmorskiego jako królewna-strzyga stała się podstawą pierwszego opowiadania o wiedźminie. Adam Mickiewicz strzygą? / fot. Getty Images Poza upiorami Polaków straszyły też zmory (żywi ludzie, których dusza jest w stanie we śnie opuścić ciało i przyjąć materialną postać kota lub innego zwierzęcia, a czasem nawet rośliny lub przedmiotu), wilkołaki czy boginki nazywane mamunami. Brzydkie istoty o monstrualnych piersiach podmieniały dzieci na szkaradnych i żarłocznych odmieńców. Mogły również porwać i zabić kobietę w połogu. Wierzono także w przypołudnice, południce i topielców. Co ciekawe, choć diabeł mógłby wydawać się największym postrachem polskich wsi, często był wyśmiewany w ludowych wierzeniach. Duchowni uważali z kolei, że wszystkie upiorne postacie z folkloru są tak naprawdę diabelskimi wcieleniami. Z każdym zagrożeniem walczono na inne sposoby. Przykładowo podejrzanym o upioryzm zmarłym przed pogrzebem (lub po, gdy zachodziły podejrzenia, że wychodzi z grobu) wiązano ręce, obracano twarzą do dna trumny, sypano mak, żeby co noc liczyli ziarenka, wkładano kartkę z modlitwą bez słowa „amen”, aby zmawiali ją nieprzerwanie do końca świata. Jeśli te metody nie działały,  przebijano serce osikowym kołkiem lub przybijano trupa gwoździami. Nierzadko odcinano też głowę trupa, a zwłoki ćwiartowano. Pod Krakowem strzygonie po prostu bito. – Żeby pozbyć się zmory, należało spać z nożem lub siekierą pod ręką i w czasie ataku wbić ostrze w łóżko. Często rano znajdowano wtedy przebite lub przecięte ciało sąsiadki, która była zmorą… Można było także zmorę obrzydzić: położyć się w łóżku na odwrót, z nogami na wezgłowiu. Zmora trafiała wówczas językiem nie do ust, a w inne miejsce. Podobnie działało zjedzenie własnej kupy – kontynuuje Łukasz Kozak."
"Politycy wprowadzają sankcje, a jak obywatele reagują na agresję Rosjan? Niektóre pomysły są bardzo kreatywne",https://www.national-geographic.pl/artykul/politycy-wprowadzaja-sankcje-a-jak-obywatele-reaguja-na-agresje-rosjan-niektore-pomysly-sa-bardzo-kreatywne-220303012006,Unknown,['Ludzie'],"Inwazja rosyjska na niepodległą Ukrainę jest krytykowana przez większość państw na świecie. Podczas zgromadzenia ogólnego ONZ tylko Rosja, Białoruś, Erytrea, Korea Północna i Syria opowiedziały się przeciwko natychmiastowemu wycofaniu wojsk agresora z Ukrainy. Unia Europejska, Wielka Brytania i Stany Zjednoczone nie włączają się w wojnę militarnie, ale nakładają kolejne sankcje na Rosję. Najbardziej dotkliwe są te dotyczące finansów i gospodarki. W ostatnich dniach wartość rubla drastycznie zmalała. Rosjanie nie mogą też płacić kartami bankowymi za Netfliksa czy Spotify. Nie tylko politycy, ale również obywatele podejmują działania, którymi okazują solidarność się z Ukraińcami i sprzeciwiają się rosyjskiej agresji. Oprócz udzielania pomocy uchodźcom słyszymy też o innych, nietypowych akcjach. Przykładowo władze największej dzielnicy w czeskiej Pradze zwróciły się do rady miasta z oficjalną propozycją zmiany nazwy ulicy, przy której mieści się rosyjska ambasada. Ulica Korunovační, czyli Koronacyjna, ma być ulicą Ukrajinských hrdinů – Ukraińskich bohaterów. Pomysł został przyjęty przez praską radę miasta. Goście zwiedzający paryskie muzeum figur woskowych Grévin w najbliższym czasie nie będą oglądali Władimira Putina. Na znak protestu przeciw rosyjskiej inwazji na Ukrainie, dyrekcja placówki postanowiła usunąć podobiznę polityka z wystawy. Wcześniej figura została uszkodzona przez turystów. fot. Foc Kan/Getty Images Woskowa sylwetka Putina została stworzona w 2000 r. Obecnie znajduje się w magazynie i nie wiadomo kiedy i czy w ogóle wróci na ekspozycję. Władze muzeum zastanawiają się nad zastąpieniem figury Putina podobizną prezydenta Ukrainy, Wołodymyra Zełeńskiego. Na znak protestu Rosja jest wykluczana z rozgrywek sportowych i wydarzeń kulturalnych. Reprezentacja Rosji nie wystąpi w tegorocznym Konkursie Piosenki Eurowizji. Branża filmowa blokuje z kolei premiery najnowszych produkcji w rosyjskich kinach. Rosjanie nie zobaczą między innymi najnowszej ekranizacji Batmana z Robertem Pattinsonem i animacji Pixara „To nie wypanda”. Pokłosiem ataku Rosji na Ukrainę jest też zamknięcie przestrzeni lotniczej przez kraje członkowskie UE dla rosyjskich samolotów. Do zakazu przyłączyła się również Republika Cypryjska. Rosyjski ambasador na Cyprze, Stanisław Osadczyj, skrytykował ten ruch, porównując go do strzału w stopę. Rosjanie od lat tłumnie wypoczywają na śródziemnomorskiej wyspie. Minister spraw zagranicznych Ioannis Kasoulides zastrzegł odejście od zakazu w przypadku, gdy Ankara wpuści na lotnisko rosyjskie samoloty."
W Egipcie całkiem przypadkiem odkryto „złote miasto”. Przez stulecia pozostawało ukryte pod piaskiem,https://www.national-geographic.pl/artykul/zaginione-zlote-miasto-odkryto-w-egipcie-przez-stulecia-pozostawalo-ukryte-pod-piaskiem,Unknown,['Historia'],"Brytyjski dziennik „The Sun” uznał odkrycie „złotego miasta” przez egipskich archeologów za najważniejsze odkrycie minionego roku. Co więcej, wiele osób śmiało przyznaje, że odnalezione ruiny sprzed ponad 3400 tys. lat to największe tego typu znalezisko archeologiczne od 1922 roku, kiedy naukowcy trafili na grób Tutanchamona. Jak rodziła się historia tego miejsca, które w czasach Imperium Egipskiego było jedną z kluczowych osad przemysłowych? Czytaj już teraz poniżej.  3400 lat temu Amenhotep, drugi z synów faraona Amenhotepa III, później znany jako faraon Echnaton porzucił swoje rodowe imię, religię i opuścił ówczesną stolicę Egiptu – Teby (dzisiejszy Luksor). Tym samym Echnaton zapoczątkował poważne zmiany w Egipcie.  Zbudował miasto Akhetaten (dziś noszące nazwę Amarna), które miało być stolicą jego nowego państwa, a zarazem głównym ośrodkiem nowej religii. To tam Echnaton wraz ze swoją żoną Nefertiti wznieśli wielką świątynie poświęconą Atonowi – bogu słońca. Niestety, tak miasto, jak i kult nowej religii nie przetrwały długo. Po śmierci Echnatona jego syn Tutanchamon został władcą Egiptu i odwrócił się od kontrowersyjnej spuścizny ojca. Dlaczego doszło do kontrowersyjnej kulturowej i religijnej rewolucji? Dotychczas spekulowano, że powodem reform Echnatona mógł być rosnący wpływ kapłanów Amona. Faraon obawiał się ograniczenia władzy, dlatego rozpoczął rewolucję religijną, jednocześnie doprowadzając do zmiany urzędników piastujących istotne funkcje. Z tego samego powodu wyniósł się z Teb, aby założyć nową stolicę, w której mógł sprawować niepodzielną władzę.  Historycy i archeologowie sądzą, że nowe światło na historię „buntu” Echnatona mogą rzucić najnowsze wykopaliska. Uważają, że odpowiedź na pytanie, dlaczego porzucił on Teby,  może leżeć w odkryciu przemysłowej metropolii znajdującej się na terenie Luksoru, czyli dawnych Teb. W najnowszych badaniach opublikowanych na początku kwietnia, odkrycie to nazwano „zaginionym złotym miastem Luksoru”.  Ruiny pochodzą sprzed ponad 3400 tysięcy lat / fot. Getty Images Na ślady zaginione „złotego miasta” po raz pierwszy natrafiono we wrześniu 2020 roku. Od tego czasu archeologom pracującym w Egipcie udało się odkryć jedynie powierzchnię rozległego stanowiska. Wciąż tajemnicą pozostaje, co kryje się pod powierzchnią, ale już teraz mówi się o tym, jak istotne to odkrycie może być dla rozumienia całej historii starożytnego Egiptu.  – Nie ma co do tego wątpliwości – to naprawdę fenomenalne znalezisko. To ważna migawka w czasie – egipska wersja Pompejów – mówi Salima Ikram, archeolożka, która kieruje oddziałem egiptologii na Uniwersytecie Amerykańskim w Kairze. Miejsce wykopalisk, w którym znaleziono zaginione miasto, łączy się ze starym i nowym terenem znanym z bogactwa archeologicznego. Na północy znajduje się świątynia grobowa Amenhotepa III, a na południu Medinet Habu - świątynia grobowa zbudowana dla Ramzesa III ok. 1152 roku p.n.e.  Archeolodzy zaczęli przeszukiwać teren między tymi dwiema świątyniami w nadziei, że było to miejsce lokalizacji starożytnej kaplicy, w której poddani Tutanchamona mieli umieszczać jedzenie i przedmioty pogrzebowe, które ofiarowywali mu, gdy zmarł (ok 1325 roku p.n.e.). Zamiast tego na wskazanym obszarze naukowcy odkryli coś zupełnie innego - zygzakowate ściany z cegły mułowej o wysokości do trzech metrów i stosy starożytnych artefaktów z epoki Amenhotepa III. „Zaginione złote miasto” rozkwitło pod panowaniem faraona Amenhotepa III / fot. Getty Images Poszczególne struktury są wypełnione przedmiotami codziennego użytku, z których wiele dotyczy produkcji artystycznej i przemysłowej. Wśród zabudowań są domy, w których mogli mieszkać robotnicy, piekarnia i kuchnia, w innych znaleziono przedmioty związane z produkcją metalu i szkła. Natrafiono też na budynki, które wydają się związane z administracją, a nawet na cmentarz wypełniony wykutymi w skale grobowcami. Nie ustalono jeszcze, jak rozległe i jak gęsto zaludnione mogło być odkryte miasto, ale dzięki hieroglifom umieszczonym na niektórych przedmiotach archeolodzy mogą oszacować datę jego istnienia. Na przykład naczynie zawierające dwa galony gotowanego mięsa zostało opatrzone datą 37, która odpowiada okresowi panowania Amenhotepa III i hipotetycznego wspólnego panowania tego faraona wraz z synem Echnatonem. Skarabeusze, cegły, naczynia i inne przedmioty noszą królewską pieczęć Amenhotepa III. Niektóre z odkrytych budynków noszą też imię Echnatona – mówi Betsy Bryan, profesor sztuki egipskiej i archeologii na Uniwersytecie Johnsa Hopkinsa. Bryan, która nie brał udziału w wykopaliskach, odwiedziła je w dniu, w którym archeolodzy znaleźli fragment glinianego sufitu z hieroglifami jednoznacznie nawiązującymi do Echnatona. Zdaniem Bryan, pomimo odniesień do młodszego faraona, miasto było częścią kompleksu pałacowego jego ojca. Możliwe, że „złote miasto” tak doskonale się zachowało paradoksalnie dzięki porzuceniu przez Echnatona. Choć jego syn, Tutenchamon, ponownie korzystał z przypałacowej metropolii Amenhotepa III, sam założył nową stolicę w Memfis. Cztery odrębne warstwy osadnicze na miejscu wykopalisk pokazują okresy użytkowania sięgające do koptyjskiej epoki bizantyjskiej (III – VII wiek naszej ery). Następnie opuszczone miasto pokryło się piaskiem i pyłem i tak przetrwało nieodkryte aż do XXI wieku.  „Zaginione złote miasto” pochodzi z czasów faraona Amenhotepa III z XVIII dynastii, który panował między około 1386 a 1353 rokiem p.n.e. i przewodził epoce niezwykłego bogactwa, władzy i luksusu. Uważa się, że w ostatnich latach Amenhotep III krótko rządził u boku swojego syna, Echnatona (zwanego też Amenhotepem IV). Kilka lat po śmierci ojca Echnaton zerwał ze wszystkim, za czym opowiadał się jego poprzednik. Podczas swoich 17-letnich rządów (w latach 1353-1336 p.n.e.) próbował wywrócić do góry nogami całą egipską kulturę, porzucając tradycyjny panteon bogów, z wyjątkiem jednego – boga słońca Atona. Wtedy też zmienił imię z Amenhotep IV na Echnaton, co oznacza „oddany Atenie”. „Heretycki faraon” przeniósł też królewską siedzibę z Teb na północ, do zupełnie nowego miasta, które nazwał Akhetaten. Po jego śmierci pamięć o nim niemal zaginęła, nowo zbudowana stolica została opuszczona, a samego Echnatona zaczęto wymazywać z kart historii. Dopiero ponowne odkrycie Amarny (dzisiejsza nazwa Akhetateny) w XVIII wieku rzuciło nowe światło na losy tego buntowniczego władcy."
Już nie ma dzikich Galapagos. Naukowcy zalecają „ponowne zdziczenie” jednej z wysp,https://www.national-geographic.pl/artykul/juz-nie-ma-dzikich-galagpos-naukowcy-zalecaja-ponowne-zdziczenie-jednej-z-wysp-220608030332,Unknown,['Przyroda'],"Położone na Oceanie Spokojnym wyspy Galapagos często uchodzą za synonim rajskiego, dziewiczego miejsca. W rzeczywistości naturalny ekosystem archipelagu został zniszczony przez człowieka. Duży w tym udział wielorybników pojawiających się na wyspie San Cristobal od końca XVIII w. Autorzy badań opublikowanych na łamach czasopisma naukowego „Proceedings of the National Academy of Science” ustalili, że kilkaset lat temu na Galapagos żyły dwa gatunki żółwi olbrzymich. Jedne zamieszkiwały niziny, drugie prawdopodobnie wyżyny. Nie ma tu pewności, ponieważ ostatni osobnik wymarł, zanim został udokumentowany przez naukę. Naukowcy przeanalizowali zniknięcie żółwi dzięki mikroskopijnym skamieniałościom pyłków i zarodników znalezionych w jeziorze Ej Junco na wyspie San Cristobal. Wcześniejsze badania wykazały, że w jelitach zwierząt znajdował się grzyb Sporormiella. Ich odchody osadzały się na dnie jeziora. Wieki później badacze mogą na ich podstawie ustalić liczebność żółwi sprzed ekspansji wielorybników. Analiza zawartości zarodników Sporormielli w osadach z El Junco wykazała, że do 1800 r. żółwie regularnie pojawiały się w pobliżu El Junco. W ciągu kolejnych 10 lat ich populacja spadła do zera. To wydarzenia pokrywa się z pewnym kamieniem milowym w historii Galapagos. W latach 90. XVIII w. wielorybnicy zaczęli eksplorować Ocean Spokojny. Swoją działalność prężnie rozwijali właśnie na archipelagu. Na początku XIX w. pojawiali się tam już regularnie. Każdy chyba słyszał o wyspach Galapagos, ale mało kto je odwiedził. To dlatego, że podróż na archipelag jest kosztownym wyzwaniem logistycznym. / fot. Markus Gebauer/Getty Images Co w tym czasie stało się z żółwiami? Część wielorybników zabierała je ze sobą na statki. W dziennikach pokładowych mowa nawet o 200 tys. zwierząt. Żółwie były w stanie przeżyć kilka miesięcy bez jedzenia i wody, a przy tym były cennym źródłem świeżego mięsa. Ich zniknięcie to niejedyna zmiana w ekosystemie San Cristobal. Po wymarciu żółwi w latach 1830–1860 zmieniła się również równowaga gatunków roślin rosnących wokół jeziora El Junco. Liczebność dwóch rodzajów krzewów, Alternanthera i Acalypha, drastycznie zmalała. Ostatnie okazy obumarły w latach 70. XX w. Według badaczy mogły się do tego przyczynić zwierzęta gospodarskie. Konie i bydło pojawiły się na wyspie razem z wielorybnikami. Czy jest szansa, żeby San Cristobal jeszcze kiedyś wyglądała tak jak pod koniec XVIII w.? Ekosystem został zniszczony „bezpowrotnie”, ale można doprowadzić do jego częściowego odbudowania. Rozwiązaniem miałoby być „ponowne zdziczenie” wyspy. – Zalecamy ponowne wprowadzenie bliskich krewnych wymarłych roślin i żółwia. Wszystkie te gatunki można znaleźć na innych wyspach Galapagos – powiedziała Jessica Conroy z University of Illinois, jedna z autorek badania."
„To nowa strategia przetrwania”. Orki nauczyły się kraść jedzenie z łowisk i sieci,https://www.national-geographic.pl/artykul/to-nowa-strategia-przetrwania-orki-nauczyly-sie-krasc-jedzenie-z-lowisk-i-sieci-220204122520,Unknown,['Przyroda'],"Rybacy pracujący u wybrzeży Wysp Crozeta od dawna wiedzą, że orki oceaniczne (Orcinus orca) nie boją się pływać w pobliżu terenów zamieszkanych przez ludzi. Nie odstraszają ich łodzie, ludzkie krzyki, ani zarzucane sieci. Co więcej, stały się na tyle śmiałe, że zaczęły podkradać ryby z lokalnych komercyjnych łowisk antara patagońskiego (Dissostichus eleginoides), a nawet porywać połowy rybaków. Nie gardzą też resztkami, które ci wrzucają do wody po oczyszczeniu ryb przeznaczonych na sprzedaż. Ponieważ liczba tego typu incydentów stale rośnie, kilku ekspertów z rożnych dziedzin postanowiło połączyć siły i sprawdzić, dlaczego tak się dzieje. Czy orki wykradają połowy rybaków, bo ich zwyczajowe źródła pożywienia się wyczerpały? A może powiększyła się ich populacja i potrzebują więcej jedzenia? Wyniki badań właśnie opublikowano w czasopiśmie naukowym „Biology Letters”. Aby dowiedzieć się, czemu liczba napadów orek-złodziei rośnie, naukowcy przeanalizowali dane z programu badawczego monitorującego lokalną populację tego gatunku. Zbadali też doniesienia rybaków o utraconych połowach. „Na wodach subantarktycznych ekspansja komercyjnych połowów antara patagońskiego już w latach 90. XX wieku została powiązana z grabieżą przez orki na większości łowisk, od południowego Chile po południowy Ocean Indyjski” – napisali autorzy badania. Do „kradzieży połowów” najczęściej dochodzi w rejonie Wysp Crozeta. Od czasu powstania w tym miejscu komercyjnych łowisk (w 1996 r.), orki oceaniczne pożerają ponad 180 ton ryb rocznie. W większości zabierają zdobycze z takli, czyli dryfujących sznurów wyposażonych w haki służące do łowienia ryb. Dane zgromadzone od rybaków i oceanologów wykazały, że od lat 90. liczba doniesień o orkach porywających połowy stale rosła, mimo że liczebność populacji orek nie uległa zmianie. To wykluczyło hipotezę, że kradzieży jest więcej, bo rośnie zapotrzebowanie orek na pożywienie.  Po odrzuceniu powyższego wyjaśnienia, naukowcy sformułowali kolejną teorię. Uznali, że rosnąca liczba incydentów może być spowodowana tym, że początkowo połowy podkradało tylko kilka orek, a później do procederu dołączyły kolejne, być może z innych, sąsiednich populacji. Aby sprawdzić potencjał nowego założenia, przestudiowali zdjęcia orek wykonane przez rybaków, naukowców i lokalnych turystów, które udało im się zdobyć. Ponieważ każda orka ma nieco inne ułożenie kolorów na skórze, dość łatwo jest je od siebie odróżnić. Badacze przejrzeli zdjęcia i odkryli, że za wszystkimi rabunkami stały „miejscowe orki”. Co więcej, liczba orek przeprowadzających naloty na łowiska w ciągu siedmiu lat wzrosła z 17 do 43. Zdaniem naukowców to dowód, że orki nauczyły się od siebie nawzajem, jak w łatwy i pewny sposób pozyskiwać pożywienie, żerując na terenie łowisk i opróżniając rybackie sieci. Taka zdolność do uczenia się nowych umiejętności nie powinna dziwić. Orki należą bowiem do rodziny delfinowatych i są uważane za jedne z najbardziej inteligentnych zwierząt. „Nasze odkrycia pokazują, w jaki sposób zmiany w dostępności zdobyczy, spowodowane działalnością człowieka, prowadzą do szybkich i postępujących innowacji u orek. To nowa strategia przetrwania, która prawdopodobnie wpłynie na zmianę roli tego drapieżnika w ekosystemie” - podkreślają autorzy badania."
Życie jednak pochodzi z kosmosu. Naukowcy przedstawiają nowe dowody,https://www.national-geographic.pl/artykul/zycie-jednak-pochodzi-z-kosmosu-naukowcy-przedstawiaja-nowe-dowody-220428014152,Unknown,"['Kosmos', 'Odkrycia']","Murchison to jeden z najsłynniejszych meteorytów, jakie kiedykolwiek znaleziono na Ziemi. 28 września 1969 r. spadł w okolicach niedużej miejscowości Murchison w australijskim stanie Victoria. Po przeszukaniu 35 km kw. znaleziono 100 kg pozaziemskich skał. Największy kawałek, ważący 7 kg, trafił do naukowców z Uniwersytetu Melbourne. Inne znajdują się w muzeach w Australii i Stanach Zjednoczonych.  Meteor Murchison swoją sławę zawdzięcza odkryciom naukowym, których był źródłem. Naukowcy, badający go w ciągu ostatnich kilkudziesięciu lat, ustalili m.in., że zawiera aminokwasy pozaziemskiego pochodzenia. Ponadto odkryto w nim również rybozę (cukier wchodzący w skład RNA). Dwa lata temu zaś wykazano, że Murchison zawiera pył kosmiczny, którego wiek oszacowano na ponad 5 mld lat.  Oznacza to, że meteoryt powstał jeszcze przed uformowaniem się Ziemi. Zatem wszystko, co znajduje się w jego składzie, istniało w kosmosie przed tym, jak pojawiła się w nim nasza planeta. Naukowcy dostali więc kolejny dowód potwierdzający hipotezę, że życie pochodzi z kosmosu.  Opisany meteoryt należy do chondrytów węglistych. To typ kamiennych meteorytów o kruchej budowie, które często rozpadają się podczas przelotu przez ziemską atmosferę. Do chondrytów węglistych należy również Murray – meteoryt, który spadł w 1950 r. w Kentucky. A także Tagish Lake, który dwadzieścia dwa lata temu został znaleziony w Kanadzie.  Meteoryt Murchison to przykład chondrytu węglistego. fot. Christies.com Wszystkie te 3 meteoryty zostały właśnie ponownie przebadane przez naukowców z japońskiego Uniwersytetu Hokkaido. Ich praca na ten temat została opublikowana w czasopiśmie naukowym „Nature Communications”.  Skład chemiczny meteorytów został przeanalizowany z nieosiągalną wcześniej superdokładnością. Badanie przyniosło zaskakujące rezultaty: okazało się, że meteoryty zawierały zasady azotowe: purynowe i piramidynowe. To związki chemiczne, które stanowią podstawowy budulec RNA i DNA.  DNA stanowi łańcuch, którego szkielet zbudowany jest z fosforanu i cukru. Do tego szkieletu przyczepione są zasady azotowe. Zasady purynowe to adenina i guanina, a pirymidynowe: cytozyna, tymina i uracyl (występujący w RNA). Ich obecność w meteorytach – a szczególnie w meteorycie Murchison – wskazuje, że chemiczne cegiełki, dające początek związkom przenoszącym informacje genetyczne, są dość powszechne w kosmosie.  „Nasze badania sugerują, że te klasy związków organicznych są wszechobecne w środowiskach pozaziemskich zarówno w Układzie Słonecznym, jak i poza nim” – napisali badacze w swojej pracy.  Związki organiczne musiały powstawał w wyniku fotochemicznych reakcji na długo przed uformowaniem się Układu Słonecznego. Na samym początku istnienia Ziemi – w okresie od 4 do 3,8 mld lat temu – była ona szczególnie często bombardowana przez meteoryty.  Naukowcy uważają, że właśnie wtedy cegiełki życia zostały dostarczone przez meteoryty na naszą planetę. „Ich pojawienie się odegrało istotną rolę w chemicznej ewolucji zachodzącej w początkowym okresie istnienia Ziemi” – podsumowali badacze.  Źródło: Nature Communications, Museum Victoria "
Nowe centrum badawcze będzie zajmować się rosnącym problemem kosmicznych śmieci,https://www.national-geographic.pl/artykul/nowopowstale-centrum-badawcze-bedzie-zajmowac-sie-rosnacym-zagrozeniem-jakim-sa-kosmiczne-smieci,Unknown,['Kosmos'],"Według amerykańskiej Sieci Przeczesywania Kosmosu w przestrzeni kosmicznej krąży obecnie ponad 20 000 obiektów, które można śledzić. To tylko te obiekty, które można wykryć i określić ich trajektorię. Szacuje się, że oprócz tego, istnieje ponad 160 milionów kawałków śmieci kosmicznych o średnicy mniejszej niż 1 centymetr (przy kosmicznych prędkościach jakie osiągają krążąc po orbicie to jednak bardzo dużo), które stanowią coraz większe zagrożenie dla eksploracji kosmosu.   Jednym z krajów, które chcą prowadzić eksplorację przestrzeni kosmicznej w sposób odpowiedzialny jest Wielka Brytania, gdzie na Uniwersytecie w Warwick uruchomiono właśnie centrum badawcze, mające opracować rozwiązania, dzięki którym będzie można rozwiązać narastający problem. Ośrodek badawczy został nazwany Centrum Świadomości nt. Domen Kosmicznych będzie skupiał się na zagrożeniu dla satelitów, Międzynarodowej Stacji Kosmicznej itd.  Dyrektor centrum, profesor Don Pollacco, stwierdził, że bezpośrednie kosmiczne otoczenie Ziemi staje się coraz ważniejsze, ze względu na szybki rozwój technologii kosmicznych,  jednak wciąż w dużej mierze „nie wiemy zbyt wiele o tym, co się tam naprawdę dzieje"". Oprócz badania zagrożeń związanych ze śmieciami kosmicznymi, też centrum badawcze skupi się też na badaniu wiatru słonecznego i jego wpływu na atmosferę ziemską i satelity.  Do obiektów stworzonych przez człowieka stanowiących kosmiczne śmietnisko należą m.in. cząstki pochodzące z erozji, rozpadu i kolizji ogromnej ilości satelitów krążących wokół Ziemi. Do tego dochodzą różnej wielkości cząstki pochodzące z silników rakietowych na paliwo stałe, a także upuszczone przez astronautów wykonujących spacery kosmiczne przedmioty takich jak śruby czy klucze, które po prostu podryfowały w przestrzeń kosmiczną i dziś krążą wokół Ziemi z ogromnymi prędkościami. Nawet drobiny farby mogą stanowić zagrożenie przy ogromnych prędkościach lotu orbitalnego.

Naukowcy z Uniwersytetu w Warwick opracowują innowacyjne sposoby wykrywania śmieci na orbicie w ramach projektów takich jak „DebrisWatch”, a także badają, w jaki sposób wiatry słoneczne mogą wpływać na działanie statków kosmicznych."
Świątynia Hatszepsut. Co warto wiedzieć o budowli postawionej na cześć władczyni Egiptu?,https://www.national-geographic.pl/artykul/swiatynia-hatszepsut-co-warto-wiedziec-o-budowli-postawionej-na-czesc-wladczyni-egiptu,Unknown,['Historia'],"Egipt to jeden z najpopularniejszych kierunków turystycznych na świecie. Podróżnych przyciągają nie tylko nadmorskie kurorty, ale też, a może i przede wszystkim, fascynująca historia tego kraju. Do dziś możemy podziwiać jedne z najważniejszych budowli egipskiej cywilizacji, w tym sfinksa czy słynną piramidę Cheopsa. Nie mniejszym zainteresowaniem cieszy się Świątynia Hatszepsut. Świątynia Hatszepsut nazywana również Świątynią Milionów Lat została oddana do użytku w 1479 roku p.n.e. Jej budowa trwała około 15 lat. Autorem projektu budowli był Senenmut, zaufany doradca Hatszepsut i jej rzekomy kochanek. Niektórzy twierdzą nawet, że tak naprawdę to on, choć oficjalnie nie siedział na tronie, sprawował władzę w Egipcie. Królowa zleciła budowę świątyni grobowej na swoją cześć niedługo po dojściu do władzy. Władczyni Egiptu chciała, aby budowla opowiadała historię jej życia i panowania na tronie. Ważne było też, żeby swoimi rozmiarami i rozmachem przewyższała inne ówczesne obiekty. Kompleks do dziś wyróżnia się swoją monumentalnością i nie tylko. Został wybudowany u stóp gigantycznej ściany skalnej, przez co sprawia wrażenie, jakby dosłownie wtapiał się w wapienne klify i pustynny krajobraz. Spektakularna, niemal nowoczesna fasada przywodzi na myśl architekturę grecką lub rzymską. Świątynia Hatszepsut była wzorowana na położonej niedaleko Świątyni Mentuhotepa II. Senenmut zadbał oczywiście o to, żeby była bardziej efektowna. Przyjrzymy się architekturze tej budowli sakralnej. Świątynia Hatszepsut składa się z trzech poziomów. Każdy z nich jest bogato zdobiony płaskorzeźbami i kolumnadami. Na parterze znajduje się przestrzenny dziedziniec, na którym w czasach świetności rosły drzewa przywożonego z całego świata. Wejście na drugie piętro otaczają sadzawki i sfinksy. Na wyższym poziomie wybudowano świątynię Annubisa, egipskiego bóstwa łączonego z życiem pozagrobowym. Takie pomieszczenie jest typowe dla świątyni grobowych. Na tym samym poziomie znajdują się również świątynia Hathor, bogini płodności i kobiet, oraz grobowiec Senenmuta. Na trzecim piętrze świątyni Hatszepsut znajduje się podwójny rząd kolumn oraz Kaplica Kultu Królewskiego i Kaplica Kultu Słonecznego. Królowa była przekonana, że boski rodowód pochodzi właśnie od boga słońca Amona. Ciekawym miejscem jest też Kolumnada Narodzin z rzeźbami przedstawiającymi przyjście Hatszepsut na świat oraz Kolumnada Punt ukazująca jej wyprawę do Krainy Bogów, czyli dzisiejszej Erytrei."
Teleskop Webba przesłał na Ziemię pierwsze ostre zdjęcie. Jest fantastyczne!,https://www.national-geographic.pl/artykul/teleskop-webba-przeslal-na-ziemie-pierwsze-ostre-zdjecie-jest-fantastyczne-220317033609,Unknown,['Kosmos'],"O tym, że astronomowie potrzebują nowego teleskopu do obserwacji Wszechświata, mówiło się już w latach 90. poprzedniego wieku. Wtedy postanowiono, że urządzenie będzie miało zupełnie nową konstrukcję głównego lustra.  By uzyskać jak największą powierzchnię, miało ono składać się z mniejszych heksagonalnych luster. Teleskop musiał polecieć w kosmos złożony, ponieważ w przeciwnym wypadku nie zmieściłby się w rakiecie. To oznaczało, że misja będzie gigantycznym wyzwaniem inżynieryjnym. Sukcesem musiał zakończyć się nie tylko start z Ziemi, ale również rozkładanie już w kosmosie dwóch najważniejszych części Teleskopu Webba. Czyli osłony termicznej oraz głównego lustra.  Taki plan miał swoją cenę. Na początku prac nad teleskopem zakładano, że będzie kosztował 500 mln dolarów, a zacznie pracować w 2007 r. Ostatecznie koszt Webba wyniósł 10 mld dolarów, a urządzenie poleciało w kosmos dopiero 25 grudnia zeszłego roku. Wcześniej jego start przekładano kilkadziesiąt razy.  Po tym, jak teleskop został wystrzelony z Ziemi, przez ponad miesiąc zmierzał do swojego kosmicznego miejsca przeznaczenia. W przeciwieństwie do swoich poprzedników Webb nie będzie pracował na orbicie okołoziemskiej. Jego adres docelowy to tzw. punkt Lagrange'a L2.  To miejsce oddalone jest od Ziemi o 1,5 mln kilometrów. Punkt Lagrange'a stanowi swoistą kosmiczną pułapkę. Jeśli znajdzie się w nim jakiś obiekt, działają na niego równoważące się siły grawitacji. Jest to zatem stabilny punkt w kosmosie: jeśli coś do niego zwieziemy, to – w uproszczeniu – pozostanie tam na stałe.  Gdy Teleskop Webba uwolnił się już z rakiety nośnej, rozpoczął się żmudny i w pełni zautomatyzowany proces jego rozkładania. Najpierw wyodrębniła się osłona termiczna wielkości kortu tenisowego. Następnym etapem było rozkładanie głównego lustra mającego 6,5 metra średnicy.  Drugiego lutego tego roku Teleskop Webba zaczął przyglądać się niebu. Jedenastego lutego NASA pokazała pierwsze zdjęcia wykonane przez urządzenie. Było to czarno-białe selfie oraz fotografia przedstawiająca osiemnaście niewielkich punkcików. Tak Webb widział gwiazdę HD84406 znajdującą się w gwiazdozbiorze Wielkiej Niedźwiedzicy.  Tamto zdjęcie wydawało się nieco dziwne. Dlaczego gwiazda HD84406 została na nim pokazana aż osiemnaście razy? Stało się tak, ponieważ zdjęcie składało się z osiemnastu ujęć wykonanych oddzielnie przez osiemnaście heksagonalnych części głównego lustra teleskopu. A ponieważ nie były one jeszcze wówczas dopasowane do siebie, powstała mało spektakularna mozaika jasnych kropek.  Wyrównywanie głównego lustra trwało ponad miesiąc. Skala dopasowania jest niesamowita – mniejsze lustra zostały połączone ze sobą z dokładnością do 1/10000 średnicy ludzkiego włosa, czyli ok. nanometra (jedna milionowa milimetra). O tym, że przedsięwzięcie zakończyło się sukcesem, poinformowano wczoraj na specjalnie zwołanej konferencji prasowej.  I pokazano dowód – pierwsze ostre zdjęcie zrobione przez Teleskop Webba. Tym razem przedstawia ono gwiazdę TYC 4212-1079-1. Jego ona odległa od Ziemi o 2 tys. lat świetlnych.  – Teleskop pracuje dokładnie tak, jak mieliśmy nadzieję, że będzie pracował – mówiła podczas konferencji Jane Rigby z NASA. – Zdjęcie jest równie ostre i wyraźne jak fotografie robione przez Hubble'a. Jednak zostało zrobione w podczerwieni, czyli w zakresie fal niedostępnych dla tamtego teleskopu – dodaje.  Do sfotografowania TYC 4212-1079-1 użyto czerwonego filtra. Naukowców cieszy nie tylko pięknie uwidoczniona gwiazda w bursztynowym kolorze, ale również wszystko, co znajduje się w tle. Każda z plamek i kropek to odległa galaktyka. Bez Teleskopu Webba nigdy nie ujrzelibyśmy żadnej z nich. "
Jak zwierzęta przygotowują się do zimy? Najważniejsze informacje i ciekawostki,https://www.national-geographic.pl/artykul/jak-zwierzeta-przygotowuja-sie-do-zimy-najwazniejsze-informacje-i-ciekawostki,Artur Białek,['Przyroda'],"W przygotowaniach do zimy, zwierzęta leśne przypominają nieco człowieka. Gdy za oknem zaczyna panoszyć się chłód, z zakamarków szafy wyciągamy ciepłą odzież. Zwierzęta też potrafią zmieniać swoją szatę z letniej na zimową.  Zapewne wiele osób pamięta jeszcze babcine opowieści o gromadzeniu zapasów na zimę. Kiedyś, było to po prostu konieczne, zwłaszcza w przypadku mieszkańców wsi, które nie były zbyt dobrze skomunikowane z miastami. Zwierzaki też potrafią zapełnić swoje spiżarnie ulubionymi smakołykami. Niektórzy z nas, zimę spędzają w tropikach. Także niektóre zwierzęta wybierają cieplejszy klimat i pokonując ogromne dystanse, by zimą móc wygrzewać się w promieniach palącego słońca. Dla wielu osób, zima jest czasem znacznego ograniczenia aktywności. Stajemy się apatyczni i najchętniej całe dnie spędzalibyśmy otuleni ciepłym kocem. Nie możemy pozwolić sobie na taki luksus, ale zwierzęta - tak. Niektóre gatunki zasypiają wczesną jesienią i budzą się dopiero na wiosnę. Jak widać, dzika fauna wypracowała skuteczne strategie radzenia sobie z zimowymi warunkami. Zapraszamy do zapoznania się z najciekawszymi.  Jak zwierzęta przygotowują się do zimy? Niektóre zwierzęta pozostają aktywne w okresie zimowym. Oznacza to, że muszą utrzymywać stałą temperaturę ciała, a to wiąże się ze znacznym wydatkiem energetycznym. Właśnie z tego względu muszą zapewnić sobie łatwy dostęp do pożywienia. Rzecz w tym, że zimą występuje deficyt pokarmu. Aby zapobiec głodowi i śmierci, niektóre gatunki gromadzą zapasy we wcześniej przygotowanych spiżarniach. Do takich zwierząt należą m.in. wiewiórki, które jeszcze przed nastaniem mrozów zaczynają składować żołędzie i orzechy. W ten sposób zapewniają sobie stały dostęp do pokarmu.  Inną strategią przetrwania zimy jest zapadanie w sen zimowy. Korzystają z niej niektóre ssaki (m.in. niedźwiedzie brunatne i borsuki), gady i płazy i większość bezkręgowców. Zanim zwierzęta zasną na zimę, muszą zgromadzić odpowiednio duże rezerwy energetyczne w postaci tkanki tłuszczowej. Z tego względu, zanim nastanie chłodna pora żerują niezwykle intensywnie. Konieczne jest też znalezienie odpowiedniego schronienia. Gdy zwierzęta zasypiają na zimę, ich organizm wyraźnie ""zwalnia obroty"". Temperatura ciała ulega obniżeniu względem wartości właściwej, oddech ulega spłyceniu, a akcja serca - spowolnieniu. Głębokość snu zależy od gatunku. Niektóre zwierzaki nie budzą się przez długi czas, inne przerywają ""drzemkę"" dość często, choćby po to by załatwić potrzeby fizjologiczne.  Inną formą snu zimowego jest hibernacja. W tym przypadku, należy już mówić o poważnych zmianach fizjologicznych w obszarze funkcjonowania organizmu. Spowolnienie metabolizmu jest znaczące, podobnie jak pracy serca i oddechu, a temperatura ciała niektórych gatunków spada nawet do 2 stopni Celsjusza. Zwierzęta hibernujące wybudzają się tylko sporadycznie, najczęściej po to, by uzupełnić zapas wody w ustroju lub zmienić schronienie. Wynika to z faktu, że przebudzenie ze stanu hibernacji wiąże się z ogromnym wydatkiem energetycznym. Zwierzęta hibernujące to m.in. gady, płazy, nietoperze, świstaki, popielice i chomiki europejskie. Specyficznym rodzajem letargu jest diapauza. W tym stanie dochodzi do całkowitego zahamowania rozwoju i wzrostu organizmu. Taka strategia zimowania dotyczy przede wszystkim bezkręgowców, najczęściej owadów. Zwierzęta pozostające aktywne zimą, które nie gromadzą zapasów, są zmuszone do zmiany jadłospisu na bardziej przystępny. Gatunki mięsożerne zaczynają gustować w padlinie, którą łatwo znajdują w okresie zimowym. Niektóre zwierzęta, które wiosną i latem żywią się owadami, zaczynają zjadać nasiona. Dotyczy to przede wszystkim ptaków, m.in. mazurków i dzięciołów. Skuteczną strategią przetrwania zimy jest też zmiana naturalnej szaty z letniej na zimową. Nie chodzi tu wyłącznie o ochronę przed mrozem, ale także o skuteczniejszy kamuflaż w warunkach zimowych. To sprawia, że gatunki roślinożerne są w mniejszym stopniu narażone na atak ze strony aktywnych drapieżników.    "
"Powstało najlepsze zdjęcie tajemniczych obiektów w kosmosie. Czym są ORC, czyli dziwne kręgi radiowe?",https://www.national-geographic.pl/artykul/powstalo-najlepsze-zdjecie-tajemniczych-obiektow-w-kosmosie-czym-sa-orc-czyli-dziwne-kregi-radiowe-220322122941,Unknown,['Kosmos'],"Na razie na pewno wiemy o istnieniu pięciu takich kręgów. Wiemy też, że trzy mają w swoim środku galaktyki. Czym jednak są dziwne kręgi radiowe (ang. odd radio circle, ORC)? To pytanie, które naukowcy zadają sobie od trzech lat. Po raz pierwszy o istnieniu ORC usłyszeli w 2019 r. – Moi koledzy i ja odkryliśmy wówczas upiorne, rozświetlone kręgi błyszczące na niebie – wspomina prof. Ray Norris z Uniwersytetu Zachodniego Syndey w artykule na łamach „The Conversation”. – Nie przypominały niczego, co już znaliśmy, i nie mieliśmy pojęcia, czym są – dodaje. Od tego czasu naukowcom udało się zebrać zaledwie kilka informacji o ORC. – Ustaliliśmy, że są to pierścienie słabego promieniowania radiowego, najczęściej otaczające galaktykę z aktywną czarną dziurą w centrum – mówi prof. Norris. – Nie wiemy jednak, dlaczego są tak rzadkie. Na razie ORC udało się zaobserwować wyłącznie za pomocą radioteleskopów. Kiedy astronomowie kierowali w ich stronę teleskopy rejestrujące światło widzialne, podczerwone albo promieniowanie rentgenowskie, nie otrzymywali żadnych danych. Było to tym dziwniejsze, że radiowe pierścienie są gigantyczne. Mają aż milion lat świetlnych średnicy. Są więc ok. dziesięć razy większe niż Droga Mleczna. By sfotografować dziwne kręgi radiowe najdokładniej, jak się da, naukowcy wykorzystali radioteleskop MeerKAT znajdujący się w Republice Południowej Afryki. Dane, które zgromadził, nałożyli na zwykłą fotografię fragmentu kosmosu wykonaną w ramach przeglądu astronomicznego Dark Energy Survey. Powstało szczegółowe zdjęcie ORC z galaktyką w środku. Dr Jordan Collier, który opracowywał dane z MeerKAT, jest zdania, że pomoże ono naukowcom wyjaśnić, czym są dziwne kręgi radiowe. – Ludzie często chcą wyjaśnić swoje obserwacje za pomocą już dostępnej wiedzy – mówi Collier. – Dla mnie bardziej ekscytujące jest odkryć coś nowego, co zaprzecza aktualnemu rozumieniu Wszechświata – dodaje. Hipotez wyjaśniających naturę ORC powstało już sporo. Niektóre z nich działają na wyobraźnię. Dziwne kręgi radiowe miałyby być przemierzającymi galaktykę falami uderzeniowymi albo gardzielami tuneli czasoprzestrzennych. Zdaniem prof. Raya Norrisa wytłumaczenie jest inne. – Te pierścienie to najprawdopodobniej ogromne eksplozje gorącego gazu, rozchodzące się ze środka odległych galaktyk – uważa Norris. Praca na ten temat, której jest jednym z autorów, została przyjęta do publikacji w czasopiśmie naukowym „Monthly Notices of the Royal Astronomical Society”. – Te pierścienie są krawędziami czegoś na kształt okrągłej skorupy otaczającej galaktykę, falą uderzeniową rozchodzącą się z jej środka – opisuje Norris. – A dlaczego wyglądają jak pierścienie, a nie jednolite sfery? Świecą się wyraźniej na krawędziach, ponieważ, jak w bańkach mydlanych, zgromadziło się tam więcej materii na linii wzroku – wyjaśnia naukowiec. Jak to często bywa, szczegółowa fotografia ORC przyniosła też nowe zagadki. – Zauważyliśmy, że wewnątrz pierścieni znajdują się luźne włókna fal radiowych – mówi Norris. – Nie mamy pojęcia, czym one są – przyznaje. Być może odpowiedź na to pytanie przyniesie Square Kilometre Array (SKA). To powstające właśnie w RPA oraz Australii gigantyczne obserwatorium astronomiczne budowane przez międzynarodową społeczność naukowców z 20 krajów. Rezultatem ich pracy ma być największy radioteleskop na świecie, który zacznie działać w 2024 r."
"Pierwsze w historii nagranie, na którym widać, że kałamarnice potrafią zmieniać barwę w zależności od koloru podłoża",https://www.national-geographic.pl/artykul/pierwsze-w-historii-nagranie-na-ktorym-widac-ze-kalamarnice-potrafia-zmieniac-barwe-w-zaleznosci-od-koloru-podloza-220412124506,Unknown,"['Odkrycia', 'Nauka|National Geographic > Przyroda']","Kamuflaż to bardzo ważna i niezwykle przydatna umiejętność w świecie zwierząt. Umożliwia niektórym stworzeniom ukrywanie się przed silniejszymi drapieżnikami. Kamuflaż wygląda inaczej u poszczególnych gatunków. Jedne potrafią zmieniać kolor, jak na przykład kameleon lub żaba. Inne upodabniają kształt ciała do otoczenia (straszyki). Niezależnie od rodzaju, cel jest identyczny - obrona przed niebezpieczeństwem i przetrwanie. Badacze od dawna wiedzieli, że niektóre mątwy potrafią uwalniać substancje, dzięki którym mogą się ukryć przed zagrażającymi im drapieżnikami. Z kolei ośmiornica Thaumoctopus mimicus potrafi przyjmować kształty i sposób poruszania się innych drapieżników. Najnowsze obserwacje wykazały natomiast, że kałamarnice z gatunku Sepioteuthis lessoniana potrafią zmieniać ubarwienie w zależności od koloru podłoża. Opisano to w artykule opublikowanym na łamach czasopisma naukowego „Scientific Reports”. Na nagraniu widać dokładnie, jak S. lessoniana przepływają z czystej powierzchni zbiornika w stronę zabrudzoną. W momencie, w którym znalazły się na brunatno-czarnej powierzchni, ich kolor ciała przybiera barwę podłoża. Odkrycie to zadziwiło naukowców, którzy przyznają, że ta obserwacja była czystym przypadkiem. – Ten efekt jest naprawdę zadziwiający. Wciąż jestem zaskoczony tym, że nikt wcześniej nie zauważył tej zdolności – mówi Zdenek Lajbner, biolog z Instytutu Nauki i Technologii na japońskiej Okinawie. – To kolejny dowód na to, jak wciąż mało wiemy o tych cudownych stworzeniach – dodaje uczony. Naukowcy przyznają, że nasza wiedza o kałamarnicach w kontekście maskowania i kamuflowania się jest znacznie mniejsza niż o innych głowonogach. Wszystko dlatego, że te bezkręgowce dużo rzadziej poruszają się po dnie oceanów. Badania nad S. lessoniana zostały przeprowadzone w laboratorium, a stworzenia te znajdowały się w niewoli. Autorzy odkrycia w swoim artykule opisali również kilka przykładów znanych już przykładów kałamarnic, które potrafią w podobny sposób się kamuflować. Gatunek Sepioteuthis sepioidea, który żyje głównie na Karaibach, potrafi zmieniać kolor i dopasowywać się do konkretnych koralowców. Z kolei kałamarnica Doryteuthis pealeii ma zdolność przekształcania skóry w sposób, który czyni ją całkowicie niedostrzegalną dla innych drapieżników. Istnieją również gatunki kałamarnic, zamieszkujących głębiny, jak np. Onychoteuthis banksii, które potrafią zmieniać stopień przezroczystości swojego ciała, aby skuteczniej ukrywać się w morskich czeluściach. Uczeni zwracają uwagę na fakt, że ich odkrycie jest bardzo ważne w kontekście stanu ekosystemów morskich. – Jeżeli dla tych kałamarnic ma tak duże znaczenie rodzaj podłoża, aby dokonać zmiany ubarwienia, może to oznaczać, że wzrost lub spadek ich populacji ma dużo większy związek ze stanem raf koralowych – przekazał Ryuta Nakajima, naukowiec z Okinawy, który zajmuje się życiem głowonogów. Naukowcy przyznają, że Sepioteuthis lessoniana potrzebowała zaledwie dwóch sekund, aby zmienić swoje ubarwienie. Co więcej, kałamarnica zmieniała barwę za każdym razem, gdy zmieniał się kolor podłoża, na które wpływała. Badacze twierdzą, że za ten rodzaj maskowania odpowiadają chromatofory. To struktury zawierające komórki pigmentowe, które umożliwiają zmianę koloru ciała."
Małpia ospa atakuje już w Europie. Co wiemy o tej chorobie?,https://www.national-geographic.pl/artykul/malpia-ospa-atakuje-juz-w-europie-co-wiemy-o-tej-chorobie-220519010340,Unknown,"['Ludzie', 'Nauka']","Eksperci twierdzą, że w Europie zdiagnozowano już co najmniej kilkanaście przypadków małpiej ospy (ang. monkeypox). Zakażone osoby wykryto w Wielkiej Brytanii, Hiszpanii i Portugalii. W Madrycie ogłoszono alert sanitarny z powodu wirusa. Odnotowano tam 7 potwierdzonych zachorowań i 22 podejrzanych przypadków zakażenia. Czy możemy obawiać się kolejnej epidemii? Pierwszy przypadek małpiej ospy w Europie został potwierdzony kilkanaście dni temu po tym, jak obywatel Wielkiej Brytanii wrócił do kraju z Nigerii. Pacjent od razu został odizolowany i trafił na oddział chorób zakaźnych w Szpitalu św. Tomasza w Londynie. W kolejnych dniach pojawiły się informacje o kolejnych zakażeniach. Brytyjska Agencja Bezpieczeństwa Zdrowotnego (UKHSA) ustaliła, że nie są one powiązane z „pacjentem zero”. W tej chwili trwa ustalenie ich źródła. – To niezwykle rzadka sytuacja. Musimy szybko zbadać źródło tych infekcji, ponieważ podejrzewamy, że może wkrótce dojść do transmisji wirusa w lokalnych społecznościach – mówiła 16 maja dr Susan Hopkins, doradczyni medyczna z UKHSA w specjalnym oświadczeniu. Hopkins poinformowała, że wszystkie zarejestrowane przypadki dotyczyły osób homoseksualnych. Dodała również, że wszyscy mężczyźni powinni być świadomi ryzyka zachorowania. W przypadku podejrzanych wysypek i zmian chorobowych powinni od razu skontaktować się z lekarzem. Hiszpański resort zdrowia poinformował, że w stolicy kraju potwierdzono 7 przypadków zachorowań. Służby przekazały, że dotyczą one młodych, nieheteronormatywnych mężczyzn. Transmisja nastąpiła poprzez kontakt z błonami śluzowymi. Chorzy zostali odizolowani i przebywali pod obserwacją. Trwa dochodzenie epidemiologiczne, które ma na celu uniemożliwienie dalszego rozprzestrzeniania wirusa. Media informują również o tym, że podejrzenia zachorowania na małpią ospę wykryto także w Portugalii. Co więcej, w USA i Kanadzie również stwierdzono potencjalną obecność wirusa. Na razie jednak poszczególne przypadki są dokładnie wyjaśniane.  Małpia ospa to niezwykle rzadka choroba zakaźna, którą wywołuje wirus z rodzaju Orthopoxvirus. Pochodzi z Afryki. Źródłem zakażenia człowieka są gryzonie, a rzadziej małpy. Do zakażenia do chodzi na skutek pogryzienia lub bezpośredniego kontaktu z chorymi zwierzętami. Wirus u ludzi przenoszony jest drogą kropelkową lub płynami ustrojowymi. Eksperci zwracają uwagę, że ten wirus nie rozprzestrzenia się wcale tak łatwo. Do zakażenia pomiędzy ludźmi dochodzi bardzo rzadko. W Afryce Subsaharyjskiej choroba ta występuje endemicznie. Po raz pierwszy została wykryta w Demokratycznej Republice Konga w latach 70. XX wieku. W ubiegłych latach potwierdzano tam zaledwie kilkanaście lub kilkadziesiąt zachorowań rocznie. Najwięcej – ponad sto – zarejestrowano w Nigerii w 2017 roku. Typowe objawy małpiej ospy to: Światowa Organizacji Zdrowia informuje, że choroba rozpoczyna się od silnej gorączki. Kilka dni później pojawia się ostra wysypka. Przypomina objawy ospy wietrznej lub ospy prawdziwej. Towarzyszą jej bóle głowy, mięśni, gardła, kaszel oraz ogólne osłabienie. Eksperci twierdzą, że wysypka zazwyczaj rozwija się na twarzy, a później rozprzestrzenia się na kolejne części ciała. Choroba trwa od dwóch do czterech tygodni. Po odpadnięciu strupów po gojących się pęcherzykach powstają blizny, które mogą utrzymywać się przez kilka lat. 28 kwietnia grupa naukowców z Georgetown University opublikowała artykuł w czasopiśmie naukowym „Nature”. Czytamy w nim, że „klimat naszej planety stale się ociepla, przewidujemy, że dzikie zwierzęta będą coraz częściej zmuszane do przenoszenia swoich siedlisk – prawdopodobnie bliżej regionów o dużej populacji ludzi” Autorzy pracy zwracają uwagę, że to drastycznie zwiększa ryzyko przenoszenia nowych wirusów na człowieka. Może to prowadzić do kolejnych globalnych pandemii. Badacze przeanalizowali to, jak obecnie wygląda wędrówka zwierząt w poszukiwaniu nowych miejsc do życia. Okazuje się, że coraz częściej dochodzi do zupełnie nowych interakcji międzygatunkowych. Niektóre ssaki spotykają się po raz pierwszy w życiu. Uczeni sugerują, że te bliskie spotkania będą powodowały „wymianę” wirusów pomiędzy poszczególnymi zwierzętami. Mowa tutaj o m.in. kolejnych koronawirusach lub wirusach Eboli. Eksperci od lat alarmują, że niszczenie ekosystemów to problem globalny i działa jak efekt domina. Jedna wycinka drzew uruchamia lawinę problemów, których człowiek w swej krótkowzroczności nie dostrzega od razu. Nie dostrzeże ich nawet po kilku miesiącach. Degradacja siedlisk, wylesianie, coraz większa emisja gazów cieplarnianych powodują nieodwracalne skutki, które dają o sobie znać po latach."
"Zbliża się największa asteroida, jaka w tym roku minie Ziemię. Czy mamy powody do obaw?",https://www.national-geographic.pl/artykul/zbliza-sie-najwieksza-asteroida-jaka-w-tym-roku-minie-ziemie-czy-mamy-powody-do-obaw-220524122329,Unknown,"['Kosmos', 'Nauka']","Większe i mniejsze odłamki kosmicznego gruzu, pochodzące głównie z pasa asteroid mieszczącego się pomiędzy Marsem a Jowiszem, regularnie przelatują w pobliżu Ziemi. O tym, że mogą być potencjalnie niebezpieczne wie każdy, kto słyszał o asteroidzie, jaka uderzyła w półwysep Jukatan i zakończyła panowanie dinozaurów. Asteroida, której uderzenie wywołało wielkie wymieranie kredowe, miała około 10 km średnicy. Siła jej eksplozji jest określana jako miliard bomb atomowych podobnych tej, którą zrzucono na Hiroszimę. Jest się czego bać. Ale asteroida, która „minie” Ziemię 27 maja, choć jest duża – naukowcy szacują jej średnicę na 1,8 km – tak naprawdę nam nie zagraża. Przeleci w pobliżu naszej planety. A konkretnie – w odległości około czterech milionów kilometrów. Oczywiście w skali kosmicznej jest to blisko. Ale wystarczy uświadomić sobie, że odległość między Ziemią a Księżycem to średnio 384 tys. km. Lęk przed asteroidą nazwaną 7335 (1989 JA) zdecydowanie jest więc nieuzasadniony. Jednak naukowcy traktują zagrożenie asteroidami całkiem poważnie. W związku z tym w 2016 r. powstało Biuro Koordynacji Obrony Planetarnej NASA (PDCO). Zadaniem biura jest znajdowanie i śledzenie, a także opracowywanie sposobów na ewentualne zmienianie trajektorii obiektów kosmicznych potencjalnie zagrażających Ziemi. Po angielsku nazywamy je Potentially Hazardous Objects (PHO). Instytucja sponsoruje projekty w ramach tzw. programu obserwacji obiektów bliskich Ziemi (Near Earth Objects – NEO). Projekty wykorzystują różnorodne teleskopy naziemne i kosmiczne do poszukiwania NEO, określania ich orbit i pomiaru ich cech fizycznych. PDCO rozważa możliwe misje teleskopów kosmicznych zoptymalizowane pod kątem poszukiwania i opisywania NEO. Takie teleskopy mogłyby przyspieszyć namierzenie wciąż nieodkrytych obiektów. Ale sama obserwacja to za mało. Bo co z tego, że dowiemy się, iż w kierunku Ziemi zmierza zagrażający życiu kawał kosmicznego gruzu, skoro nic nie będziemy mogli z tym zrobić? Dlatego PDCO opracowuje metody zepchnięcia niebezpiecznych asteroid z kursu kolizyjnego z Ziemią. W ubiegłym roku wystartowała misja DART, która ma być testem zmiany trajektorii lotu asteroidy. Sonda DART doleci do asteroidy Dimorphos na przełomie września i października 2022 roku. Jest to misja kamikadze. Statek roztrzaska się o kosmiczną skałę, by naukowcy mogli ocenić, na ile takie uderzenie zmienia trajektorię lotu obiektu. Inną opracowywaną metodą jest wylądowanie na asteroidzie i włączenie silników, które odchylą trajektorię lotu. W związku z tym, że w przestrzeni kosmicznej nie ma tarcia, nawet tak lekki „prztyczek” może dać wymierną zmianę. Trzeba jednak pamiętać, że orbity asteroid nie są stałe. Ulegają znacznym zakłóceniom w wyniku  oddziaływań grawitacyjnych obiektów niebieskich. W grę wchodzi też proces zwany efektem Jarkowskiego. Efekt ten wiąże się z nierównym wypromieniowywaniem ciepła przez wirującą asteroidę. Wywołuje to powolną i trudną do wyliczenia zmianę trajektorii. Weźmy przykład asteroidy Bennu. Trafiła ona na pierwsze strony gazet, gdy sonda OSIRIS-REx z powodzeniem zebrała próbkę pyłu z jej powierzchni. Próbka ma trafić na Ziemię 24 września 2023 r.. Naukowcy wiedzą od co najmniej 2012 roku, że Bennu otrzymuje delikatne szturchnięcia właśnie w wyniku efektu Jarkowskiego. Znajomość dokładnej orbity asteroidy jest niezbędna do udanego spotkania ze statkiem kosmicznym. Dlatego – w przypadku asteroidy Bennu, celu misji sondy OSIRIS-REx – astronomowie obserwowali każde bliskie przejście asteroidy. Odbijali też wówczas sygnały z radioteleskopów od powierzchni asteroidy. Mierząc opóźnienie sygnału powrotnego, naukowcy byli w stanie dokładnie zmierzyć, jak daleko asteroida znajduje się od Ziemi. Obserwacje prowadzono wielokrotnie, począwszy od 1999 roku (roku odkrycia asteroidy). Wykorzystano do nich radioteleskopy Arecibo i Goldstone. Badania te ujawniły efekt Jarkowskiego działający na asteroidę Bennu."
Archeolodzy odkryli zaskakujące zwyczaje pogrzebowe w “najstarszym mieście na świecie”. Po co malowano tam kości?,https://www.national-geographic.pl/artykul/archeolodzy-odkryli-zaskakujace-zwyczaje-pogrzebowe-w-najstarszym-miescie-na-swiecie-220321023601,Unknown,"['Odkrycia', 'Historia']","Çatalhöyük to prawdopodobnie jedno z najstarszych i zarazem największych miast w historii ludzkości. Zostało zbudowane między 7400 a 7300 r. p.n.e., w miejscu dzisiejszej centralnej Turcji, w Anatolii. Naukowcy twierdzą, że osadę mogło zamieszkiwać nawet 10 tysięcy osób. Wielu ekspertów twierdzi, że Çatalhöyük, jak na swoje czasy, było miejscem niezwykle dobrze przemyślanym architektonicznie. Tym, co jednak najbardziej wyróżniało tę pradawną miejscowość, były specyficzne rytuały pogrzebowe. Zmarłych bowiem chowano pod podłogą, wewnątrz domostw. To jednak nie jedyny ewenement. Naukowcy zwrócili uwagę na niezwykle ciekawą symbolikę i hierarchizację pogrzebów.   – Dorosłych zazwyczaj grzebano w pozycji zgiętej w centrum głównego pomieszczenia – mówi Eline Schotsmans, autorka najnowszych badań, archeolożka i antropolożka z francuskiego Université de Bordeaux.   To nie wszystko. Archeolodzy zauważyli, że szkielety odnalezione w Çatalhöyük miały ślady farby. Naukowcy nie wiedzą jeszcze co oznaczają konkretne kolory oraz dlaczego w ogóle szczątki zostały pomalowane. Uczeni mają nadzieje, że badania metodą spektroskopii fluorescencyjnej pomoże rozwikłać tę tajemnicę.   Co ciekawe, tylko niewielka część spośród wszystkich szkieletów została w przeszłości pofarbowana. Badacze zwrócili uwagę na to, że w niektórych grobowcach szczątki pozostały nienaruszone. Natomiast niektóre przedmioty, które prawdopodobnie zostały złożone w ofierze m.in. miski, muszle lub figurki z kości, również były pomalowane.   Większość szkieletów zostało pofarbowanych kolorem czerwonym. Zazwyczaj ślady znajdowały się na czaszce. Naukowcy ustalili, że ochra była naturalnym pigmentem, z którego korzystali pradawni. Archeolodzy przekazali również, że najczęściej pomalowane były kości mężczyzn.   Badacze twierdzą, że kolor mógł oznaczać tożsamość zmarłego. – Kolory często były łączone z pewnymi cechami np. z dojrzałością lub płodnością. Niestety, odnaleźliśmy do tej pory zbyt małą liczbę szczątków, abyśmy mogli dokładnie ustalić i zinterpretować tę symbolikę – napisali w oświadczeniu autorzy.   Kolejnym interesującym faktem jest to, że naukowcy zaobserwowali pewną zależność pomiędzy liczbą zmarłych w domu, a liczbą malowideł na ścianach. Okazuje się, że liczby te były identyczne. To oznacza, że kiedy ktoś umierał, jego szczątki były zakopywane pod podłogą, a na ścianie pojawiał się rysunek, który miał przypominać osobę, która odeszła.   Największą zagadką jest jednak to, dlaczego kości umarłych leżały pod podłogą w taki sposób, że każdy miał do nich dostęp. Uczeni nie są na razie w stanie odpowiedzieć na to pytanie. Może to mieć związek z oddawaniem czci przodkom. – Od dawna wiemy, że w dawnych społecznościach upamiętnienie zmarłych było czymś niezwykle istotnym. Być może mieszkańcy tego starożytnego miasta mieli właśnie taki sposób na oddanie hołdu umarłym – czytamy w oświadczeniu.   Autorzy pracy uważają, że te wszystkie elementy mogły łączyć się w całość. Prawdopodobnie chodziło o to, żeby żywi i zmarli członkowie rodziny wciąż ze sobą mieszkali. To może mieć związek ze specyficznymi wierzeniami mieszkańców pradawnego miasta, które póki co pozostają w sferze domysłów. Najnowsze badania zostały opublikowane na łamach czasopisma naukowego ""Scientific Reports"". Miasto sprzed ponad 9000 lat uznaje się za największe znane bliskowschodnie, neolityczne miasto. Ludność żyła głównie z rolnictwa oraz wszelkiego rodzaju rzemiosła. Historycy przypominają, że jak na swoje czasy, mieszkańcy doskonale potrafili dostosować się do warunków geograficznych i klimatycznych. Osada przez długi czas bardzo dobrze prosperowała. To, co wyróżniało Çatalhöyük, to nietypowa infrastruktura.    Domy przylegały do siebie, nie miały drzwi ani okien. Ludzie wchodzili do środka górą, wspinając się po drabinie. Co więcej, w osadzie nie było ulic. Ok. 3000 r. p.n.e. miasto zostało ostatecznie całkowicie opuszczone. Najbardziej prawdopodobną przyczyną tego stanu rzeczy jest całkowita eksploatacja tego regionu. Ludzie zaczęli chorować i brakowało im jedzenia, co zmusiło ich do migracji.  "
Kiedy po raz pierwszy ludzie udomowili bydło? Odpowiedź na to pytanie znaleźli polscy naukowcy,https://www.national-geographic.pl/artykul/kiedy-po-raz-pierwszy-ludzie-udomowili-bydlo-odpowiedz-na-to-pytanie-znalezli-polscy-naukowcy-220518040052,Unknown,"['Odkrycia', 'Historia']","Dotychczas uważano, że po raz pierwszy człowiek udomowił krowę ok. 7000 lat temu. Bydło miało przybyć do wschodniej Afryki z obszarów dzisiejszej Turcji i Iraku. Wszystko wskazuje na to, że najnowsze odkrycie polskich naukowców może obalić tę tezę. Zespół badaczy z Polskiej Akademii Nauków prowadził ostatnio wykopaliska w rejonie Basenu Letti, w Dolinie Środkowego Nilu. To obszar, który położony jest w dzisiejszym Sudanie. Uczeni odnaleźli tam kości, które wstępnie datują na VII–VIII wiek p.n.e. Bydło pochodzi od wymarłego tura. Do tej pory naukowcy sądzili, że zostało udomowione po raz pierwszy na Bliskim Wschodzie. Polscy uczeni są przekonani jednak, że ich odkrycie jest dowodem na domestykację lokalną, która wydarzyła się nawet 3 tysiące lat wcześniej – w Afryce. – Ślady ludzi, którzy zamieszkiwali ten rejon, są zdecydowanie starsze i sięgają nawet VIII tysiąclecia p.n.e. Nimi zajmowaliśmy się w czasie najnowszych badań – powiedział w rozmowie z portalem Nauka w Polsce dr Piotr Osypiński, profesor Polskiej Akademii Nauk. Najważniejsze pytanie brzmi: skąd pochodziło bydło, które udomowili pasterze z regionu Środkowego Nilu? Naukowcy przypominają, że już wcześniej pojawiały się tezy o tym, że w wyniku zmian klimatu i suszy we wschodniej Saharze dochodziło do częstszych interakcji pomiędzy ludźmi a turami. Były to jednak tylko hipotezy, niepoparte rzetelnymi dowodami. – Ze względu na brak znalezisk (z dawniejszych wykopalisk) w postaci dobrze zachowanych kości dużych przeżuwaczy, idea lokalnego udomowienia bydła odeszła na dziesięciolecia w zapomnienie. Naukową debatę zdominowały nowinki genetyczne – mówi dr hab. Marta Osypińska z Instytutu Archeologii Uniwersytetu Wrocławskiego, jedna z autorów badań. – Tymczasem w czasie naszych badań w Letti dokonaliśmy odkryć, które rzucają nowe światło i na nowo pozwolą podjąć debatę o pochodzeniu bydła w Afryce – dodaje uczona. W trakcie najnowszych wykopalisk archeologom udało się odnaleźć zupełnie nowe kości. Znajdowały się pośród szczątków wielu innych gatunków zwierząt, które zamieszkiwały tysiące lat temu ten region. Badacze zwracają uwagę na to, że kości miał cechy „turopodobne” i należały właśnie do udomowionych krów.  Wstępna analiza wykazała, że ówcześni ludzie należeli do społeczności wczesnoneolitycznych. Uczeni wskazują, że zajmowali się głównie rolnictwem i łowiectwem. Polowali głównie na dzikie zwierzęta sawannowe, ale, co najważniejsze – nie na bydło. Kolejne badania mają dokładnie zawęzić okres, z którego pochodzą kości prawdopodobnie najstarszych udomowionych krów na świecie. Jeżeli odkrycie się potwierdzi, będziemy mogli niewątpliwie mówić o prawdziwym przełomie dokonanym przez polskich naukowców. Co tylko potwierdza, że nasi archeolodzy to światowa czołówka."
Kwazary pozwalają naukowcom zmierzyć Wszechświat. Wywiad z prof. Bożeną Czerny,https://www.national-geographic.pl/artykul/kwazary-pozwalaja-naukowcom-zmierzyc-wszechswiat-wywiad-z-prof-bozena-czerny,Unknown,"['Kosmos', 'Nauka']","Ewelina Zambrzycka-Kościelnicka: Bada Pani kwazary – odległe galaktyki przypominające gwiazdy.
Prof. Bożena Czerny: Każda galaktyka ma potencjał bycia kwazarem, bo zawiera w sobie supermasywną czarną dziurę. Aby określić ją mianem kwazara, musi wpływać do niej bardzo dużo materii, co powoduje m.in. bardzo wydajne świecenie obiektu, często tysiąckrotnie silniejsze niż to emitowane przez wszystkie gwiazdy w galaktyce macierzystej kwazara, w której centrum się on znajduje. W centrum Drogi Mlecznej też znajduje się supermasywna czarna dziura. Czy nasza galaktyka ma potencjał zmienienia się w kwazara?
Nie, wpływa do niej za mało materii, milion razy mniej niż obserwujemy na przykładzie kwazarów. Ale około 400 lat temu aktywność w centrum naszej galaktyki była większa, a echo świetlne sugeruje nam, że parę milionów lat temu ta aktywność była naprawdę silna. Dostrzegamy to na podstawie pozostałości wyrzutów materii z tamtego okresu. Czyli Droga Mleczna już była kwazarem?
W przypadku galaktyk kwazar jest formą, którą, gdyby porównać to do życia człowieka, należałoby nazwać okresem dojrzewania. Nie jest to już zupełnie świeża, dopiero ukształtowana galaktyka, ale wciąż pole ścierania się potężnych sił. Droga Mleczna jest już dojrzałą, ukształtowaną galaktyką, czarna dziura w jej centrum ma masę około czterech milionów mas Słońca. A chociaż wydaje się to dużo, to czarne dziury kwazarów mają kilka miliardów mas Słońca, czyli tysiąc razy więcej. W naszej galaktyce nie ma też wystarczająco dużo materii. Ale to może ulec zmianie za około cztery miliardy lat, gdy zderzymy się z Galaktyką Andromedy, a w wyniku tego zderzenia dojdzie do kolejnego przetasowania kosmicznego oraz pojawi się dużo luźnej materii. Wówczas nowopowstała galaktyka może ponownie stać się kwazarem. Najodleglejsze zaobserwowane kwazary są w odległości około 13 miliardów lat świetlnych, czyli na samym skraju obserwowalnego Wszechświata. Ale te najbliższe nam, jak Markarian 231, również dzieli od nas przynajmniej 600 milionów lat świetlnych. Nie ma niczego bliżej?
Nie ma, a konkretnie to już nie ma. Kwazary, które obserwujemy, w większości też już nie istnieją, ale dopiero teraz dociera do nas ich światło. Astronomia to historia i geografia jednocześnie, ponieważ obserwujemy coś, co przeszło już do historii, mimo to pozwala nam tworzyć mapy Wszechświata. Bo między innymi dzięki obserwacji kwazarów możemy zinwentaryzować wszystko, co znajduje się w kosmosie. Znamy metodę, reszta to już problem techniczny. A jak badanie kwazarów ma pomóc w pomiarach ekspansji Wszechświata?
Po pierwsze, mamy pewność, że ekspansja Wszechświata przyspiesza. Potwierdzają to choćby obserwacje supernowych. Przez długi czas to przyspieszenie było zgodne z tzw. stałą kosmologiczną, wprowadzoną przez Einsteina. Ale coś zaczęło się zmieniać ostatnio w naszej wiedzy. Pomiary, głównie te oparte o gwiazdy supernowe, wskazują na jakiś problem. Badając kwazary mogę uzyskać niezależny pomiar. Rozkładam ich światło na widmo, z którego muszę wyodrębnić długości fal, w których jest najwięcej promieniowania. Wówczas jestem w stanie określić, na ile to promieniowanie spóźnia się wobec tego wyświecanego w sąsiednich długościach fali. Ten pomiar zawiera informację o strukturze kwazara, a w szczególności o jego prawdziwej jasności. I właśnie to przesunięcie przyczynia się do pomiarów prędkości ekspansji Wszechświata. Ponoć badanie odległych kwazarów może mieć też bezpośredni wpływ na bardzo przyziemne sprawy, jak choćby uzyskanie dostępu do czystej energii pochodzącej z kontrolowanej fuzji jądrowej?
Ja badam tzw. kwazary radiowo ciche, które stanowią około 90 procent wszystkich znanych obiektów tego typu. Ale poza nimi są też kwazary radiowo aktywne, które wysyłają w przestrzeń dżety tworzone przez silne pole magnetyczne. Taki dżet jest bardzo długo stabilny. Widać, jak przemieszcza się od czarnej dziury aż poza galaktykę macierzystą. Tego typu dżet to po prostu plazma w silnym polu magnetycznym. Na Ziemi próbujemy odtworzyć fuzję termojądrową. Dzieje się tak na przykład w ramach ogromnego eksperymentu ITER. Jednak problemem jest utrzymanie stabilności plazmy. Jeśli zrozumiemy, jak to się dzieje, że kwazary są w stanie wysyłać stabilne dżety, będziemy mogli to wykorzystać do budowy elektrowni termojądrowych i zrozumienia korony słonecznej. Badanie kwazarów łączy się nierozerwalnie z badaniem czarnych dziur, które przynajmniej od 50 lat budzą zainteresowanie nie tylko naukowców, ale i laików. W Pani przypadku również zaczęło się od czarnych dziur?
Zaczęło się od książki „Pan Tompkins i kraina czarów” oraz od zamiłowania do ogólnej teorii względności Einsteina. Studiowałam fizykę i nie myślałam zbytnio o kosmosie, ale kiedyś jeden z moich wykładowców, profesor Bohdan Paczyński, powiedział, że jeśli chcę pracować z ogólną teorią względności, badać miejsca, w których załamują się znane prawa fizyki, to powinnam zająć się kosmosem. I tak rozpoczęła się moja trwająca do dziś przygoda z astrofizyką. Teraz od 10 lat prowadzę szczegółowe obserwacje trzech kwazarów, prowadzę własny duży grant, jestem jednym z czterech koordynatorów wielkiego europejskiego projektu Synergy Grant, którego celem jest mierzenie odległości w kosmosie poprzez różne metody. I czekam na zakończenie budowy naszego nowego, przypisanego do tych badań 2,5-metrowego teleskopu w Chile. To wszystko działania żmudne i powolne, ale zajmując się nauką trzeba umieć wykazać się cierpliwością. rozmawiała Ewelina Zambrzycka-Kościelnicka "
Jak powstał Księżyc? Jedna z teorii mówi o katastrofie na niewyobrażalną skalę,https://www.national-geographic.pl/artykul/jak-powstal-ksiezyc-jedna-z-teorii-mowi-o-katastrofie-na-niewyobrazalna-skale,Unknown,['Kosmos'],"Mars ma ich dwa, Jowisz – 79, a Wenus żadnego. Nasz jedyny naturalny i stały satelita – Księżyc – oddalony jest od Ziemi o 384 tys. km. Oznacza to, że gdybyśmy chcieli dostać się na niego zwykłym samolotem, musielibyśmy lecieć 17 dni bez przerwy. Jak powstał Księżyc? Stało się to 4,533 mld lat temu, w czasach, kiedy na Ziemi nie było jeszcze nawet śladów życia. Układ Słoneczny znajdował się wówczas w powijakach, a komety, meteory i asteroidy obijały się rykoszetem we wszystkich możliwych kierunkach. Istnieje kilka teorii dotyczących tego, jak powstał Księżyc. Jedna z nich mówiła, że to fragment Ziemi, który się od niej oderwał wskutek działania sił odśrodkowych. Pozostałością po tym miałoby być ogromne zagłębienie, wypełnione obecnie przez Ocean Spokojny. Inni uczeni uznali, że Księżyc powstał niezależnie od Ziemi. Jeden wariant zakłada, że stało się to w jej pobliżu, z tego samego dysku protoplanetarnego. Według drugiego wariantu Księżyc powstał gdzie indziej, a potem został „przechwycony” przez ziemską grawitację. Najwięcej zwolenników w świecie nauki ma obecnie teoria wielkiego zderzenia. Zgodnie z nią, w chaosie panującym we wczesnym Układzie Słonecznym zderzyły się ze sobą dwa ciała niebieskie. Istniejąca od 34 mln lat proto-Ziemia i protoplaneta wielkości Marsa, zwana Theą. Thea w greckiej mitologii była jedną z tytanek i matką Selene, bogini Księżyca. Protoplaneta Thea znajdowała się na orbicie młodej Ziemi. Podlegała oddziaływaniu grawitacyjnemu dwóch planet – Jowisza i Wenus, które destabilizowały jej ruch. Ostatecznie rozpędzona Thea uderzyła w Ziemię z prędkością 4 km/s i pod kątem 45 stopni. O tym, co stało się potem, pisze w książce „Kosmos” astrofizyczka dr Becky Smuthurst: „Na skutek wytworzonej przy tym [zderzeniu] ogromnej energii protoplaneta stopiła się, podobnie jak połowa ówczesnej Ziemi. Mimo to Ziemia nadal się obracała, a tymczasem kawał upłynnionej skały wyrzuciło w kosmos. Upłynniona skała nie mogła jednak uciec przed siłą ziemskiego przyciągania, została więc wciągnięta w wirujący dysk, którego elementy zderzały się ze sobą, aż wreszcie utworzyły Księżyc”. Do uformowania się naszego satelity doszło ok. stu lat po wielkim zderzeniu, w odległości 23 tys. km od Ziemi. Około 700 mln lat później na Ziemi pojawiło się życie. Sporą część Księżyca (ok. 31 proc.) zajmują duże ciemne obszary. Są to tzw. morza księżycowe – ogromne obszary zestalonej magmy.  Za ich ciemny kolor odpowiada bazalt powstały z zastygłej lawy. Natomiast na niewidocznej stronie Księżyca praktycznie nie ma mórz księżycowych. Jego powierzchnia jest jaśniejsza, a płaszcz grubszy. Skąd ta różnica? Dlaczego lawa oblewała tylko jedną część Księżyca – tę widoczną z Ziemi? Zdaniem naukowców to rezultat zderzenia Thei z Ziemią. W czasie formowania się Księżyca pierwiastki radioaktywne wchodzące w jego skład – uran i tor – znalazły się na widocznej stronie satelity. Rozpad promieniotwórczy uranu i toru generuje ciepło. Badacze uważają, że to właśnie ono było przyczyną rozlewania się na połowie satelity mórz płynnej magmy. Naukowcy odkryli też, że wewnątrz Ziemi znajdują się dwie zagadkowe struktury. Nazywane są superpióropuszami albo – bardziej fachowo – wielkimi prowincjami obniżonej prędkości fal poprzecznych. Zdaniem badaczy mogą to być resztki po kolizji z Theą. Krążąc wokół Ziemi nasz satelita kręci się wokół własnej osi w taki sposób, że wciąż jest zwrócony w naszym kierunku tą samą stroną. Niewidoczna strona Księżyca przez tysiąclecia pozostawała przed nami ukryta. Po raz pierwszy sfotografowała ją radziecka sonda Łuna 3 w 1959 roku. Wody oceanów po stronie zwróconej ku Księżycowi są przez niego silniej przyciągane niż te po stronie przeciwnej. Siły te „rozciągają” oceany, nadając im kształt elipsy. Powstają wówczas dwa „wybrzuszenia” – obszary podwyższonego poziomu morza – po dwóch stronach Ziemi: zwróconej ku Księżycowi i przeciwnej, a obniżenie w miejscach prostopadłych do nich. Te deformacje okrążają Ziemię w rytm wschodów i zachodów Księżyca. Jednocześnie są ciągnięte przez obrót Ziemi, w wyniku czego wyprzedzają trochę Księżyc. Z analiz sejsmicznych wynika, że jądro Księżyca jest stałe lub półpłynne. Otacza je płaszcz zbudowany z minerałów, częściowo stopiony w pobliżu jądra. Skorupa Księżyca ma grubość ok. 50 km, zbudowana jest ze skał, głównie tzw. anortozytów. Na niej znajduje się warstwa księżycowego pyłu, czyli regolitu, mająca od kilku do 20 m grubości."
Polacy stworzą system nawigacyjny dla Księżyca,https://www.national-geographic.pl/artykul/polacy-stworza-system-nawigacyjny-dla-ksiezyca,Unknown,"['Kosmos', 'Nauka']","Czy kolejne projekty przybliżą nas do poznania prawdy o kosmosie? Mamy taką nadzieję. Zwłaszcza, że tym razem swój udział będą mieli również Polacy. Naukowcy z Uniwersytetu Przyrodniczego we Wrocławiu wchodzą w skład międzynarodowego konsorcjum odpowiedzialnego za stworzenie systemu nawigacyjnego dla Księżyca. Będzie on wykorzystywany w kolejnych planowanych misjach badawczych na naszym satelicie. Budowa została dofinansowana przez Europejską Agencję Kosmiczną. Do tej pory dla Ziemi zaprojektowano już kilka systemów nawigacyjnych, które umożliwiają precyzyjne pozycjonowanie, synchronizację w czasie oraz autonomiczną nawigację. Wykorzystuje się je również w misjach monitorujących zarówno deformacje powierzchni Ziemi, jak i wzrost poziomu wód w morzach i oceanach. Księżyc nie ma jeszcze tego typu narzędzi, dlatego nie może być w pełni zbadany. – Przykładowo misja GRAIL do badania pola grawitacyjnego Księżyca była w stanie doskonale zmapować stronę Księżyca bliższą Ziemi, gdy kontakt z satelitami był możliwy. Natomiast, gdy satelity zachodziły za Księżyc z punktu widzenia Ziemi, kontakt się urywał, a dokładność wyznaczenia pozycji znacząco spadała – czytamy w komunikacie Polskiej Agencji Prasowej. W ramach programu eksportacji Księżyca „Moonlight” Europejska Agencja Księżyca podzieliła proces wdrożenia usług nawigacyjnych na naszym satelicie na trzy etapy. Realizacja pierwszego z nich została zaplanowana na lata 2022-2025. Wówczas wykorzystana zostanie istniejąca już technologia, czyli ziemscy satelici Globalnych Nawigacyjnych Systemów Satelitarnych (GNNS) i odbiorniki księżycowe o wysokiej czułości. Od 2025 do 2035 r. ma potrwać budowa systemu opartego o liczbę 4-5 satelitów na orbicie Księżyca. W tym samym czasie pierwsza faza projektu zostanie wzmocniona przez transmisję dodatkowych sygnałów ze srebrnego globu. Trzeci, ostatni etap ma wystartować w 2035 r. Wtedy też umożliwione zostanie świadczenie usług pozycjonowania, nawigacji oraz transferu czasu na całej powierzchni Księżyca.  Naukowcy przetestują również dodatkowe możliwości technologiczne. Plany badaczy z Uniwersytetu Przyrodniczego we Wrocławiu obejmują wykorzystanie obserwacji jedno- i dwukierunkowych pomiędzy Ziemią i satelitami oraz księżycowymi przekaźnikami i satelitami. – Ponadto zostaną opracowane procedury realizacji księżycowych układów odniesienia oraz transformacji współrzędnych i czasu pomiędzy układami ziemskimi, niebieskimi (inercjalnymi) oraz księżycowymi. W projekcie planuje się test jakości pozycjonowania na Księżycu oraz na orbicie księżycowej z wykorzystaniem zaprojektowanego systemu nawigacyjnego składającego się z minimalnej liczby satelitów, co ma na celu redukcję kosztów budowy całego systemu – informuje PAP. Dzięki rozwojowi technologii badania naukowe – zarówno te prowadzone na Ziemi, jak i w kosmosie – są coraz bardziej zaawansowane. Dowiadujemy się więc jeszcze więcej o otaczającym nas świecie, ale to nie oznacza, że nie ma on przed nami żadnych tajemnic. W końcu nie każde kolejne odkrycie przynosi upragnione odpowiedzi. Nierzadko bywa, że zespół badawczy dochodzi do miejsca, w którym rozwiązanie jednego problemu rodzi następne pytania. Dzieje się tak między innymi dlatego, że organizmy na naszej planecie (a wraz z nimi całe ekosystemy) wciąż ewoluują. Przykładowo, amazońskie ptaki są coraz mniejsze."
Atmosfera Ziemi się zmienia. Jaki był jej skład w przeszłości? Jaki będzie w przyszłości?,https://www.national-geographic.pl/artykul/atmosfera-ziemi-sie-zmienia-jaki-byl-jej-sklad-w-przeszlosci-jaki-bedzie-w-przyszlosci,Unknown,"['Kosmos', 'Przyroda']","Na co dzień jej nie widzimy i rzadko zdajemy sobie sprawę z jej obecności. Atmosfera Ziemi to warstwa gazów, która otacza całą naszą planetę. Co ciekawe, atmosfera obraca się wraz z nią, choć niekoniecznie w tym samym tempie. Niekiedy powietrze porusza się względem powierzchni Ziemi. Mówimy wówczas, że wieje wiatr. Obecność atmosfery zawdzięczamy sile grawitacji. To ona sprawia, że powietrze nie ulatuje w kosmos, ale jest związane z Ziemią siłą ciążenia. Czyste powietrze jest przezroczyste i nie ma zapachu. Jeśli po wyjściu z domu czujemy wiele różnych woni, to efekt obecności w powietrzu różnych związków chemicznych wytworzonych przez rośliny, zwierzęta lub nas samych. W na tyle dużym stężeniu, by zarejestrował je nasz zmysł węchu. Najwięcej w atmosferze Ziemi jest azotu. Stanowi on nieco ponad 78 proc. ziemskiej atmosfery. Drugim najczęściej występującym pierwiastkiem jest tlen (prawie 21 proc.). Trzecim – argon (blisko 1 proc.). W atmosferze znajdują się też dwutlenek węgla (0,03–0,04 proc. atmosfery). Inne składniki, występujące w mniejszych ilościach to: Ile waży atmosfera Ziemi? Jej masa jest ogromna – to 5 biliardów ton (czyli 5 * 1015 ton). To jednak zaledwie jedna milionowa masy całej Ziemi. Tlen znajdujący się w atmosferze pochodzi z dwóch głównych źródeł. Pierwszym są drzewa. Produkują one rocznie 25 mld ton tlenu - mniej więcej połowę tego, ile zawiera atmosfera. Źródłem drugiej połowy są oceany, a dokładniej żyjący w nich plankton. Atmosfera Ziemi dzieli się na kilka warstw. Najbliżej Ziemi znajduje się troposfera. Sięga ona średnio do 10–12 km ponad powierzchnię. Najcieńsza troposfera jest nad biegunami, najgrubsza nad równikiem. Tam może mieć nawet 20 km. W troposferze znajduje się aż 80 proc. całego ziemskiego powietrza. Ta warstwa dynamicznie się zmienia i to jej właśnie zawdzięczamy zjawiska pogodowe. Ponad troposferą znajduje się stratosfera. Sięga ona do ok. 50 km nad powierzchnią Ziemi. Nad nią jest mezosfera (50–85 km). Mniej więcej na wysokości 100 km atmosfera się kończy. Przebiega tam umowna granica kosmosu, nazywana linią Kármána. Czy atmosfera Ziemi to coś niezmiennego? Nic podobnego. Kiedyś jej skład był zupełnie inny niż obecnie. Atmosfera Ziemi zmieniała się w przeszłości i najprawdopodobniej będzie się również zmieniała w przyszłości. Początki Ziemi sięgają 4,5 mld lat wstecz. Wtedy, na początku istnienia naszej planety, jej atmosfera składała się z gazów, które uwalniały się z jej wnętrza. Były to dwutlenek węgla, para wodna, amoniak i azot. Pierwsze organizmy żywe, jakie powstały, oddychały beztlenowo. Zmiana nastąpiła ok. 2,7 mld lat temu, kiedy na Ziemi pojawiły się jednokomórkowe sinice. Jako pierwsze pozyskiwały one energię w procesie fotosyntezy. Chłonęły z atmosfery dwutlenek węgla, a wydalały tlen. W rezultacie ok. 2,4 mld lat temu doszło do tzw. katastrofy tlenowej. Tlenu w atmosferze zrobiło się tak dużo, że większość organizmów beztlenowych wyginęła. Rozwinęły się za to organizmy tlenowe, które zaczęły tworzyć coraz bardziej skomplikowane formy życia. Tlenu w atmosferze przybywało. W karbonie, czyli ok. 300 mln lat temu, stanowił on aż 35 proc. całego jej składu. Później jego odsetek spadł, aż do obecnych 21 proc. Jednak tak nie będzie zawsze. Rok temu naukowcy ogłosili pracę, z której wynika, że atmosfera bogata w tlen będzie istniała na Ziemi jeszcze miliard lat. Następnie zaczną w niej zachodzić nieodwracalne zmiany. Tlen zacznie zanikać. Ostatecznie atmosfera Ziemi powróci do składu sprzed katastrofy tlenowej. Będzie w niej bardzo mało tlenu i bardzo dużo metanu. Tym samym planeta znów stanie się rajem dla beztlenowych form życia. Atmosferze nie tylko zawdzięczamy tlen, którym oddychamy i azot niezbędny do życia roślinom. Chroni nas ona także przed szkodliwym promieniowaniem ultrafioletowym, którego źródłem jest Słońce. Atmosfera Ziemi zapobiega gwałtownym zmianom temperatury, zarówno między dniem i nocą, jak i między porami roku. Zabezpiecza nas również przed uderzeniami meteorytów."
"Całun Turyński. Dowód na istnienie Jezusa, czy doskonała mistyfikacja?",https://www.national-geographic.pl/artykul/calun-turynski-dowod-na-istnienie-jezusa-czy-doskonala-mistyfikacja,Unknown,['Nauka'],"Całun Turyński jest jedną z ważniejszych relikwii chrześcijańskich. Miał w niego zostać owinięty Jezus Chrystus, zaraz po zdjęciu z krzyża. Widoczne na nim ślady krwi, rany i wizerunek postaci, według wierzących potwierdzają opis z męczeńskiej śmierci Syna Bożego, które opisuje Pismo Święte. Stworzony jest z tkanego ręcznie płótna. Ma ponad 4 metry długości, ok. 113 cm szerokości. Widać na nim liczne ślady konserwacji z XVI wieku. Pierwsze badania nad całunem rozpoczęły się już pod koniec XIX wieku. W 1898 prawnik Secondo Pia otrzymał zgodę na zrobienie zdjęcia całunu. Po wywołaniu zdjęcia pojawiła się na nim twarz człowieka o zagadkowym i utrapionym spojrzeniu. Od pierwszej publikacji zdjęcia w prasie, pojawiły się pierwsze zarzuty o fałszerstwo, zarówno fotografii, jak i całunu. Od tego czasu rozpoczęły się poszukiwania naukowych dowodów na autentyczność płótna, które trwają do dziś.  Problemem z weryfikacją prawdziwości całunu jest jego dostępność dla badaczy, która jest bardzo ograniczona. To ze względu na jego wyjątkowy charakter. Po analizie pierwszego zdjęcia płótna, kolejna próba fotografii nastąpiła dopiero w 1931 roku. Całun Turyński został kolejny raz wystawiony na widok publiczny. Tym razem zrobiono kilkanaście zdjęć.Wszystkiemu przypatrywali się świadkowie, którzy byli obecni również w trakcie procesu wywoływania.  8 lat później odbyła się pierwsza na świecie konferencja naukowa poświęcona tej relikwii. Naukowcy doszli wtedy do dwóch wniosków: na płótnie widać wizerunek człowieka, który zmarł w męczarniach oraz wykluczyli tezę, że mogło być to dzieło średniowiecznego malarza. Co ciekawe prof. Pierre Barbet ustalił, że na całunie widać, że zmarły ma ślady po przybiciu na nadgarstkach, a nie jak to przedstawiały średniowieczne malowidła na dłoniach. Lekarze obecni na konferencji stwierdzili, że gdyby było to fałszerstwo, ślady po ukrzyżowaniu znajdowałyby się w „prawidłowym” miejscu. Ponadto Barbet stwierdził, że średniowieczna nauka nie była świadoma wszelkich cech anatomicznych i fizjologicznych umierającego człowieka. A te widoczne są na płótnie. W latach 70 szwajrarski biolog i kryminolog Max Frei-Sulzer dwukrotnie prowadził badania nad Całunem. Udało mu się zidentyfikować 58 różnych gatunków rośli, których pyłki zostały na płótnie. Warto zaznaczyć, że ściana ziarna pyłku ma za zadanie chronić cenne wnętrze przed wysychaniem, przegrzaniem, promieniami UV czy atakiem bakterii i grzybów. Składa się w dużej mierze z bardzo wytrzymałego biopolimeru, sporopoleniny, która ma niezwykle skomplikowany skład chemiczny. Związek ten praktycznie nie ulega rozkładowi przez grzyby czy bakterie. Właśnie dlatego możliwe jest długotrwałe utrzymywanie się ziaren pyłku między innymi w pokładach geologicznych i archeologicznych. Na podstawie badań okazało się, że spośród wszystkich pyłków 17 pochodziło z Europy, a pozostałe były charakterystyczne dla flory Azji i Afryki. Według Freia-Sulzera, istnieje tylko jeden obszar geograficzny, w którym spotyka się aż 38 z tych 41 rodzajów pyłków. Jest to Judea. W 1978 r. grupa naukowców STURP (Shroud of Turin Research Project) przeprowadziła badanie, które sfinalizowała raportem wydanym 3 lata później. Naukowcy wykonali szereg fotografii całunu, prześwietlili go promieniami rentgena i pobrali próbki jego fragmentów. Badacze z grupy STURP nie odkryli w badanych fragmentach tkaniny żadnych farb ani pigmentów. Wskazali, że zmiany zaobserwowane we włóknach sugerują, że płótno poddawano licznym procesom fizycznym i chemicznym, ale nie odnaleziono żadnych oznak malowidła. Jednak już w trakcie badań doszło do konfliktów pomiędzy badaczami. Walter McCrone powtórzył w 1980 roku badania i stwierdził, że wizerunek na Całunie został namalowany ok. 1355 roku. Według McCrone’a fałszerze chcieli przyciągnąć wiernych do nowo powstałej świątyni. Jednak jego wnioski zostały zakwestionowane przez innych członków STURP, głównie ze względu na argument o śladach organicznych na płótnie. Według nich nie utrzymałyby się one tak długo jak krew. Chyba najbardziej wiarygodnymi badaniami nad Całunem Turyńskim były badania metodą datowania C14 (do tej pory jedyne). W ten sposób analizuje się rozpad izotopu radioaktywnego węgla. Sposób szczególnie znany archeologom, którzy określają wiek skamielin. W 1988 roku trzy niezależne zespoły badawcze z trzech uniwersytetów (w Zurychu, Oxfordzie i Tucson) pobrały próbki płótna. Przed rozpoczęciem badań wszystkie zostały dokładnie oczyszczone, tak aby nic nie zakłóciło wyników. W toku prac uwzględniono obecność obcych włókien, które zostały wszyte na skutek napraw i konserwacji. Wszystkie trzy grupy naukowców doszło do jednoznacznych wniosków. Całun Turyński pochodzi z lat 1260-1390. Oczywiście pomimo tego, że zespoły były niezależne i nie konsultowały ze sobą badań i tak pojawiło się mnóstwo oskarżeń o niedokładność i nierzetelność. Jednym z największych krytyków okazał się Giulio Fanti, włoski chemik, który skonstruował specjalne urządzenie, spektrometr, do zbadania włókien, które udało mu się pobrać. Po ich przeanalizowani ustalił, że mogły pochodzić z czasów, kiedy żył Jezus, jednak z próbą błędu kilkuset lat w jedną i drugą stronę. Czyni to badania Fantiego bardzo nieprecyzyjnymi. Do dziś metoda C14 ma tak samo wielu krytyków jak i zwolenników. W 1981 i 1982 roku lekarz Pierreluigi Baima Bollone zbadał ślady krwi widoczne na całunie. Stwierdził, że należą do osoby o grupie krwi AB. Badania, które zostały opublikowane w 2017 roku autorstwa naukowców z uniwersytetów w Padwie, Trieście i Bolonii stwierdziły faktyczną obecność krwi na płótnie. Zidentyfikowano to na podstawie poszukiwania nanocząsteczek o pochodzeniu organicznym. W tym celu użyli elektronowego mikrospoku transmisyjnego. Odkryto wówczas nanocząsteczki tlenku żelaza o pochodzeniu z ferrytyny (białka przechowywanego w wątrobie). Autorzy stwierdzili również, że zidentyfikowane ślady biologiczne świadczą o tym, że osoba, która jest odbita na płótnie, doznała poważnych uszkodzeń ciała."
"Planety z atmosferą. Skąd się bierze atmosfera, czy planeta może ją stracić i uzyskać nową?",https://www.national-geographic.pl/artykul/ta-planeta-stracila-atmosfere-i-wyksztalcila-druga-pierwszy-taki-przypadek,Unknown,['Kosmos'],"Planeta GJ 1132 b okrąża czerwonego karła znajdującego się około 40 lat świetlnych od Ziemi. Została odkryta w 2015 roku w Projekcie MEarth w Chile. Okrąża swoją gwiazdę w ciągu 1,6 ziemskiego dnia w odległości 2,3 mln km. Jest to planeta typu ziemskiego i ma masę równą 1,6 masy Ziemi i promień równy 1,16 promienia naszego globu.  Ostatnio naukowcy postanowili ponownie przyjrzeć się danym na jej temat, jakie w 2017 roku zarejestrował teleskop Hubble’a. Analiza tych obserwacji pozwoliła dokonać wyjątkowego odkrycia. Naukowcy twierdzą bowiem, że dostrzegli „oznaki wtórnej atmosfery”, która narodziła się z samej egzoplanety długo po jej powstaniu. Jest to więc przykład planety z atmosferą, która powstała na niej dwa razy. – To bardzo ekscytujące. Uważamy, że atmosfera, którą teraz obserwujemy, została zregenerowana, więc może być atmosferą drugorzędną – mówi współautorka nowego badania Raissa Estrela, naukowczyni zajmująca się egzoplanetami z Laboratorium Napędów Odrzutowych NASA (JPL) w Kalifornii. – Początkowo myśleliśmy, że te silnie napromieniowane planety mogą być dość nudne, ponieważ wierzyliśmy, że utraciły swoją atmosferę. Ale przyjrzeliśmy się istniejącym obserwacjom tej planety, prowadzonym za pomocą Hubble'a, i stwierdziliśmy: „O nie, tam jest atmosfera” - wyjaśnia Estrela. Naukowcy wyjaśniają, że planetom trudno jest utrzymać atmosferę. Ziemska atmosfera mocno trzyma się naszej planety, głównie dzięki ziemskiemu polu magnetycznemu. Ale inne planety nie mają tak dobrych warunków. Przykładem może być Mars, który – jak wynika z innych badań – miał kiedyś gęstą atmosferę, ale większość z niej utracił po tym, jak zanikło jego pole magnetyczne, co miało miejsce koło 4 miliardy lat temu. Podobny mechanizm może zachodzić w przypadku egzoplanet (planet spoza Układu Słonecznego). Naukowcy uważają, że rezultat takich zmian często jest dramatyczny i oznacza dla planety przekształcenie w martwy świat.  W nowym badaniu naukowcy sugerują, że egzoplaneta GJ 1132 b straciła swoją podstawową atmosferę bogatą w wodór i hel, i stała się pustym światem. Ale obserwacje Hubble'a pokazują, że obecnie planeta jest pokryta mieszanką wodoru, cyjanowodoru, metanu i mgły bogatej w aerozol, który może przypominać ziemski smog. Aby lepiej zrozumieć, co dzieje się na tej odległej planecie, naukowcy przyglądają się związkom GJ 1132 b z gwiazdą, wokół której krąży. Okazuje się, że czerwony karzeł utrzymuje planetę cały czas skierowaną tą samą stroną do swojej tarczy. Ze względu na tor orbity naukowcy podejrzewają, że gwiazda przyciąga planetę na tyle mocno, aby intensywnie ogrzewać jej powierzchnię. Rezultatem takiej „współpracy” może być świat aktywny wulkanicznie – podsumowują.  Dziwna nowa atmosfera egzoplanety mogła zatem powstać z gazów uwalnianych ze stopionej skały. Zgodnie z tymi obserwacjami naukowcy przedstawiają obraz „roztopionego świata” pokrytego cienką skorupą, która może pękać jak skorupka jajka. Takie pęknięcia pozwoliłyby na wyciek gazu, który mógłby stworzyć drugą atmosferę."
Oceany świata: poznaj 6 nowych gatunków zwierząt morskich,https://www.national-geographic.pl/artykul/zagadkowe-odkrycie-na-dnie-oceanu-naukowcy-natrafili-na-6-nigdy-niewidzianych-gatunkow-zwierzat-211119010317,Unknown,"['Przyroda', 'Odkrycia']","W ciągu zaledwie 33 dni multidyscyplinarny zespół naukowców z Meksyku i USA natrafił na kominy hydrotermalne, o których istnieniu wcześniej nie wiedziano, a jakby tego było mało – w ich okolicy zaobserwował kilka nieznanych nauce zwierząt. Oceany świata pełne są jeszcze niezbadanych tajemnic.  Odkryć dokonano dzięki podwodnemu robotowi ROV SuBastian, który może nurkować nawet na bardzo duże głębokości, pobierać próbki wody i gleby oraz kręcić filmy. W trakcie ostatniej wyprawy SuBastian zdołał uchwycić nietypowe kominy hydrotermalne, urzekające kryształy kalcytu oraz opalizujące niebieskie robaki. Naukowcy wyruszyli na wody Zatoki Kalifornijskiej, aby przyjrzeć się dwóm odkrytym przed kilkoma laty oceanicznym polom hydrotermalnym. Pole zwane Auka zostało odkryte w 2015 roku, a pole JaichaMaa'ja'ag – w 2018. Jednak badając dno zatoki badacze zauważyli, że w połowie drogi między tymi dwoma polami istnieje inny zbiór kominów hydrotermalnych, a kolejny znajduje się na południe od JaichaMaa'ja'ag. Nowe pola zostały nazwane kolejno: Maija awi oraz Melsuu. Wszystkie te tajemniczo brzmiące nazwy pochodzą z języka ludu Kumeyaay – rdzennych mieszkańców regionu Zatoki Kalifornijskiej. Maija awi nawiązuje do imienia boga ukrywającego się pod postacią morskiego węża, który występuje w ludowych podaniach (badacze twierdzą, że pole układa się w kształt węża lub smoka), a Melsuu oznacza „niebieski” i odnosi się do dużej liczby jasnoniebieskich morskich robaków, które zamieszkują to pole. Pola hydrotermalne to nic innego, jak duże skupiska kominów hydrotermalnych. Z kolei kominy to swoiste „otwory wentylacyjne Ziemi”, czyli szczeliny powstałe w powierzchni planety, przez które do oceanu przedostaje się ciepła woda geotermalna. Do ich powstania dochodzi głównie w miejscach aktywnych wulkanicznie, często na styku płyt tektonicznych. Płyn wydobywający się przez kominy hydrotermalne składa się głównie z wody morskiej i wody wulkanicznej, wydzielanej przez wypływającą magmę. Choć istnieją także kominy lądowe (jak gejzery), to oceaniczne są o wiele ciekawszym obiektem do badań. Wielu naukowców twierdzi, że to właśnie w pobliżu takich głębinowych kominów powstała „organiczna zupa”, która zapoczątkowała rozwój życia na Ziemi. Kominy hydrotermalne w Zatoce Kalifornijskiej są unikatowe zarówno pod względem składu chemicznego uwalnianych płynów, jak i jego wyglądu. Obecnie są jedynymi znanymi kominami, które emitują przejrzystą wodę, zamiast kłębów przypominających gęsty czarny dym, przez który zresztą pozostałe kominy znane są jako „black smokers”. Naukowcy zbadali nowo odkryte „białe kominy” z pomocą SuBastiana i odkryli m.in., że wypływająca z nich woda ma temperaturę blisko 287 st. Celsjusza. Badacze pobrali też próbki płynu geotermalnego w celu zbadania jego składu chemicznego i zmierzyli przepływ ciepła wokół otworów, aby określić, czy pod dnem są one połączone w jeden duży zbiornik, czy też powstały z oddzielnych szczelin w skorupie ziemskiej.   Ciepła i bogata w mikroskładniki woda okazała się także doskonałym środowiskiem dla gatunków zwierząt, których nie widziano nigdzie na świecie. Na nowo odkrytych polach zidentyfikowano dziesięć gatunków zwierząt znanych już z innych pól hydrotermalnych, a także aż sześć gatunków dotychczas nieobserwowanych. Wśród nich znalazły się – oprócz wspomnianych już niebieskich robaków – małże, strzałki morskie, skorupiaki i wieloszczety. Strzałki morskie, zwane też szczecioszczękami, to typ drobnych, drapieżnych zwierząt bezkręgowych o wydłużonym ciele. Najstarsze skamieniałości strzałek pochodzą z kambru (okres trwający od 540 do 480 mln lat temu). Wieloszczety to również bardzo stara i silnie zróżnicowana grupa pierścienic o robakowatym ciele. Żaden z nowo zaobserwowanych gatunków nie został jeszcze opisany i zapewne minie sporo czasu, zanim naukowcom uda się dokładnie je zbadać i nazwać. Biolodzy morscy nie wykluczają jednak, że pozornie nieznane zwierzęta mogą okazać się odmianami innych, opisanych już gatunków. Źródło: Schmidt Ocean Institute"
Naukowcy odkryli sposób na upały. Wystarczy taśma i folia,https://www.national-geographic.pl/artykul/tasma-i-folia-zamiast-klimatyzatora-badacze-znalezli-nieprawdopodobnie-prosty-sposob-na-upaly-211118023001,Michał Rolecki,"['Nauka', 'Przyroda']","Chłodzić się można na różne sposoby, ale z praw termodynamiki wynika jedno zasadnicze ograniczenie. Ciepło może płynąć tylko w jednym kierunku – od obiektu cieplejszego do chłodnego. Jeśli chcemy ten proces zatrzymać lub odwrócić, potrzebna jest energia.  Dlatego też prąd pobierają lodówki i klimatyzatory. Te ostatnie zużywają go całkiem sporo, bo bezustannie muszą walczyć z napływem ciepła do pomieszczenia. Kierując do niego strumień zimnego powietrza, nadmiar ciepła oddają na zewnątrz.  Te dwie rzeczy – zużycie energii i oddawanie ciepła do otoczenia – powinny nas martwić. W miarę tego, jak letnie dni coraz częściej bywają upalne, ludzkość zużywa coraz więcej energii na chłodzenie. Dodatkowo, włączone klimatyzatory sprawiają, że w miastach jest jeszcze goręcej.  Na szczęście jest na to sposób.  Ciepłe obiekty emitują część energii (zwanej cieplną) w postaci promieniowania podczerwonego. Większość tego ciepła zatrzymuje atmosfera (głównie cząsteczki pary wodnej). Przepuszcza ona jednak pewien wąski zakres tego promieniowania w kosmos. Zjawisko to nazywa się czasem „oknem atmosferycznym”.  W kosmicznej przestrzeni panuje taki chłód, że jest bardzo dobrym odbiornikiem ciepła. Problem polega na tym, by szeroki zakres promieniowania podczerwonego, emitowanego na przykład przez nagrzany budynek, przetworzyć na ten wąski zakres, który ucieknie w kosmiczną przestrzeń.  Gdyby materiał o takiej właściwości zastosować na ścianach i dachach budynków, w nocy mogłyby być chłodniejsze o kilkanaście stopni. W dzień długo pozostawałyby zaś chłodne. To tak zwane chłodzenie radiacyjne. Nazwa podkreśla, że chłodzenie następuje przez radiację, czyli wypromieniowywanie ciepła.  Dotychczas stosowane metody są raczej skomplikowane (wymagają oddawania ciepła do specjalnych luster pokrytych odpowiednim materiałem). Jednym z przełomów było odkrycie, że taką własność ma polietylenowa folia, w której zatopione zostaną mikroskopijne szklane granulki. Schładza wszystko, czego dotknie – bywa, że o 10 stopni. Nawet w pełnym słońcu pokryte nią powierzchnie pozostawały chłodniejsze aż o 5 stopni.  Mikrogranulki muszą mieć jednak określoną wielkość, a folia określoną grubość. Dość dodać, że od odkrycia minęły cztery lata, a taka folia nadal nie jest produkowana na skalę przemysłową.  W najnowszej pracy badacze z UCLA (University of California in Los Angeles) zdradzają, że znaleźli sposób na stworzenie takiego materiału. Jest to sposób dostępny w zasadzie dla każdego i od ręki. Wystarczy bowiem nakleić taśmę klejącą na aluminiową folię.  Naukowcy przebadali takie połączenie obu materiałów i stwierdzili, że w nocy pozwala schłodzić obiekty nim pokryte nawet o 7 stopni poniżej temperatury otoczenia. Dodatkowa warstwa plastiku pozwoliła na spadek nawet o 11 stopni.   W dzień oczywistym problemem jest słońce. Choć aluminiowa folia odbija światło widzialne, pochłania za dużo promieniowania podczerwonego i się nagrzewa. Dlatego badacze spróbowali innej metody. Na taśmę klejącą nanieśli warstwę drobno sproszkowanego srebra, które odbija więcej promieniowania niż aluminiowa folia. Takie połączenie pozwoliło na obniżenie temperatury o 3 stopnie poniżej temperatury otoczenia nawet w pełnym słońcu.  Naukowcy postanowili opublikować swoją pracę w otwartym dostępie, czyli może przeczytać ją każdy bezpłatnie. Podają w niej wszelkie niezbędne dane, które mogą przydać się naukowcom do opracowywania nowych, lepszych materiałów. Swoje własne odkrycie proponują zaś jako wzorzec takich materiałów.  Wszystkim majsterkowiczom to odkrycie przyda się latem jako sposób na upały. Chociaż nie trzeba być złotą rączką, żeby na aluminiową folię nakleić taśmę klejącą.  "
Astro-rolnictwo ma się dobrze. W „marsjańskiej” glebie wyrosła koniczyna,https://www.national-geographic.pl/artykul/w-marsjanskiej-glebie-wyrosla-koniczyna-wielki-sukces-astro-rolnictwa,Michał Rolecki,"['Kosmos', 'Odkrycia']","Powierzchnię Marsa pokrywa głównie bazaltowy regolit. Pod tą nazwą kryją się wszelkie skały, które zostały pokruszone przez zewnętrzne czynniki: wiatr, wodę i słońce. Dla przyszłych wypraw załogowych na Marsa to nie lada problem. W skalnym gruzie niewiele wyrośnie, a zapasów na kilka miesięcy zabierać z Ziemi po prostu się nie opłaca. A jednak jest postęp. Badaczom z Colorado State University udało się w takich warunkach wyhodować koniczynę, o czym donoszą w internetowym periodyku „PLoS One”. Koniczyna na Marsie pojawiła się dzięki pomocy bakterii.   Na Ziemi bakterie często zasiedlają korzenie roślinne. Tworzą w nich brodawki, w których wiążą cenny azot z atmosfery i przekazują go roślinom w zamian za inne składniki odżywcze. Ta symbioza jest szczególnie wydajna w przypadku roślin motylkowych (bobowatych), do których należy m.in. koniczyna. Na naszej planecie uprawia się je w ramach płodozmianu, by użyźniły glebę cennym azotem.  W kilku poprzednich eksperymentach badaczom udało się wyhodować koniczynę w glebie przypominającej marsjańską. Jednak, jak można się spodziewać po uprawie w piasku i żwirze, nie był to wzrost zbyt bujny. Prawdopodobnie przyczyną był brak symbiotycznych bakterii.  Powstało pytanie, czy zadziałają tak samo w glebie marsjańskiej? Badacze postanowili sprawdzić, czy w takich warunkach także poprawią wzrost roślin. Koniczynę wysiali w sterylnym regolicie i zaszczepili bakteriami Sinorhizobium meliloti, które na Ziemi naturalnie zasiedlają jej korzenie podczas wzrostu. Okazało się, że taki sposób działa. Rośliny wyrosły aż 75 proc. większe niż bez wprowadzania do nich bakterii. Całkowita ilość biomasy w uprawie wzrosła zaś prawie 30-krotnie (z 0,01 grama do 0,29 gramów).   Jak można było przypuszczać, rośliny niezaszczepione bakteriami pozostawiały w glebie cenne związki azotowe. Zaszczepione zaś nie pozostawiały ich wcale, bo najwyraźniej zużywały je wszystkie.  – Badanie dowodzi, że bakterie Sinorhizobium meliloti tworzą brodawki także w marsjańskim regolicie. Znacząco wspomaga to wzrost roślin koniczyny w warunkach szklarniowych. Nasza praca zwiększa wiedzę na temat interakcji między roślinami i mikroorganizmami. Pomoże też w wysiłkach przy terraformacji regolitu na Marsie – piszą badacze w pracy.  Nie wiadomo, czy w marsjańskiej glebie wyrosną też inne rośliny motylkowe – zapewne to także zostanie zbadane w niedalekiej przyszłości. Być może przyszli astronauci będą mogli posilać się na Marsie soją, fasolą i bobem.  Jest jeden szkopuł. Marsjański regolit nie sprzyja życiu. Faktem jest, że zawiera on od 0,5 do 1 proc. nadchloranów (soli kwasu nadchlorowego), które obniżają temperaturę topnienia lodu, dzięki czemu w słoneczne dni woda może występować na Marsie w ciekłej formie. Niestety, tak wysokie stężenie jest też toksyczne dla organizmów żywych. Wyjątkiem jest kilkadziesiąt gatunków bakterii, które czerpią energię z ich rozkładu.  W czerwcu tego roku badacze donieśli, że opracowali katalizator (związek molibdenu i bipirydyny), który rozkłada nadchlorany w temperaturze pokojowej. Jeśli kiedyś na Marsie wylądują ludzie, odkrycie to przyda się także z innego powodu. Nadchlorany zawierają cztery atomy tlenu, a w procesie ich rozkładu uwalniają się dwie jego dwuatomowe cząsteczki."
Które rasy psów żyją najdłużej? Są nowe badania,https://www.national-geographic.pl/artykul/rasy-psow-ktore-zyja-najdluzej-sa-nowe-badania-220506031122,Unknown,"['Przyroda', 'Ludzie']","Zawsze chcielibyśmy, aby nasze psy żyły jak najdłużej. Właściciele czworonogów dobrze wiedzą, czym jest przywiązanie do zwierzaka. Niestety, świat skonstruowany jest w taki sposób, że wszystkie organizmy żywe rodzą się i umierają. Jest to nieubłagany porządek przyrody. Dzięki nauce możemy jednak oszacować, ile wynosi średnia długość życia większości zwierząt zamieszkujących naszą planetę. W najnowszych badaniach naukowcy postanowili jeszcze raz przyjrzeć się żywotności brytyjskich psów. Ich praca została opublikowana w czasopiśmie naukowym „Scientific Reports”. Uczeni obliczyli, że najdłużej żyjącym psem z Wielkiej Brytanii jest Jack Russell terrier. Zwierzę żyje średnio ok. 13 lat. Na drugim miejscu jest Yorkshire terrier, a podium zamyka jeden z najmądrzejszych psów świata, czyli border collie. Niestety, średnia długość życia buldoga francuskiego jest najkrótsza. Według autorów żyją ok. 4,5 roku. Lepiej sytuacja wygląda u buldogów angielskich. Te urocze pieski są obciążone genetycznie wieloma schorzeniami. Należą do ras brachycefalicznych, które często chorują m.in. na zespół oddechowy psów krótko-czaszkowych oraz choroby kręgosłupa. Ich średnia długość życia wynosi ok 7,5 roku. Naukowcy w swoim badaniu zwracają uwagę na fakt, że to z reguły właśnie psy brachycefaliczne żyją najkrócej. Tak jest również z mopsami i buldogami amerykańskimi. Rasy te dożywają średnio 7–8 lat. Oczywiście mówimy tutaj jedynie o średniej, która została obliczona przez badaczy. Ci z kolei przekonują, że chodzi raczej o przewidywany wieku zgonu niż rzeczywistą długości życia.  Uczeni zaznaczają, że chociaż były już przeprowadzane badania na temat żywotności ras psów, to ich praca jest wyjątkowa z pewnego powodu. Chodzi bowiem o metodologię. Badacze podkreślają, że korzystali z gigantycznej bazy danych projektu VetCompass. To aplikacja, które zawiera ogromną ilość dokumentacji weterynaryjnej z całego świata. Dzięki temu naukowcy mają dostęp do danych nawet 20 milionów zwierząt.  Autorzy przeanalizowali w sumie informacje na temat 876 039 psów z 886 różnych klinik weterynaryjnych. W pracy zwrócono uwagę na 18 ras. Należy podkreślić, że średni czas życia uwzględnia dane dotyczące czworonogów, które dożyły spokojnej starości, jak i tych, które zmarły przedwcześnie np. w wyniku choroby. Co ciekawe, badanie wykazało, że samice żyją dłużej od samców.  Autorzy twierdzą, że ich badania mogą być przydatne np. w kontekście decyzji o adopcji starszego psa. Dzięki tej wiedzy przyszli właściciele będą mogli ocenić, jaką opiekę medyczną będą musieli zapewnić swojemu seniorowi. Ponadto naukowcy wierzą, że takie wybory staną się dużo bardziej świadome i przemyślane. – Te dane są niewątpliwie istotne. Informacja o średniej długości życia konkretnych ras może być przydatnym narzędziem zarówno dla weterynarzy, jak i dla właścicieli zwierząt domowych – mówi dr Justine Shotton, prezes Brytyjskiego Stowarzyszenia Weterynarzy."
"Wybieracie się do województwa zachodniopomorskiego? Podpowiadamy, co warto zobaczyć",https://www.national-geographic.pl/artykul/atrakcje-w-wojewodztwie-zachodniopomorskim-co-warto-zobaczyc,Redakcja,"['Historia', 'Odkrycia']","Od otulonych promieniami słońca plaż bardziej cenisz sobie ciekawe miejsca? Zachodniopomorskie z całą pewnością nie okaże się dla ciebie rozczarowaniem. Północno-zachodnie rubieże Polski zapewniają moc atrakcji, które docenią zarówno starsi, jak i nieco młodsi turyści. Ślady historii są tam widoczne na każdym kroku, ale żeby je dostrzec, trzeba zboczyć z nadmorskich deptaków i dostać się do miejsc, które w przewodnikach turystycznych nie zostały opisane na pierwszych stronach. Pomorze Zachodnie jest prawdziwym rajem dla miłośników przyrody. Parki narodowe i krajobrazowe, rwące rzeki i malownicze jeziora - te atrakcje każdego roku ściągają tam osoby spragnione kontaktu z naturą. Na tym tle ""wyrastają"" inne atrakcje, które warto uwzględnić w planie wycieczki, w tym liczne muzea i skanseny. Wszystkie województwa w Polsce mają jednak swoje najbardziej charakterystyczne wizytówki i zachodniopomorskie nie stanowi tu wyjątku. Tym, co rozsławia ten region na turystycznej mapie Polski i Europy, są piaszczyste plaże, z których rozpościera się widok na morski bezkres. Wśród nich dominują znane i lubiane kurorty, ale nie brakuje też ""dzikich"" miejsc, omijanych przez ruch turystyczny. To właśnie tam można poczuć niezwykle romantyczną atmosferę Pomorza Zachodniego. Poza malowniczymi pasami piasku, które tworzą linię brzegową Bałtyku, zachodniopomorskie słynie z licznie nagromadzonych w tym regionie obiektów militarnych. Nie jest to specjalnie zaskakujące, bo ze względu na swoje położenie, region ten był wielką areną walki z niemieckim okupantem. Zapewniamy, że pasjonaci historii poczują się tam jak w domu. Co warto zobaczyć w zachodniopomorskim? Zapraszamy na wycieczkę szlakiem największych atrakcji tego regionu. Zestawienie obejmujące atrakcje zachodniopomorskie otwieramy jednym z najbardziej malowniczych miejsc w tym regionie. Wolin ma tak dużo do zaoferowania, że stanowi temat na oddzielny, w dodatku całkiem obszerny tekst. Spróbujmy jednak wymienić te najważniejsze. Jedną z najbardziej wyrazistych atrakcji tego miejsca jest Centrum Słowian i Wikingów. Przekraczając drewnianą bramę skansenu, trudno oprzeć się wrażeniu, że przenosimy się w czasie i przestrzeni. Niezwykle charakterystyczna zabudowa, wszechobecne zwierzęta gospodarcze i mieszkańcy w ludowych strojach, skupieni na swoich codziennych zajęciach - to wszystko tworzy niezwykłą atmosferę.  Wymieniając tamtejsze atrakcje, po prostu nie można pominąć Wolińskiego Parku Narodowego. Obszar charakteryzuje się niezwykle zróżnicowanym krajobrazem, którego charakterystycznymi elementami są lasy bukowe, wzniesienia moreny czołowej i wysokie klify. Nie brakuje tam też pozostałości historycznego osadnictwa. Jeziora w zachodniopomorskim? Jest ich sporo, ale jedno z najpiękniejszych znajdziemy właśnie na terenie Wolińskiego Parku Narodowego. Mowa o Jeziorze Turkusowym. Za charakterystyczny kolor wody odpowiada kredowe podłoże (kiedyś mieściła się tam kopalnia kredy), które odbija promienie słońca.  Kolejną atrakcją tego obszaru jest wspaniałe wybrzeże klifowe w Międzyzdrojach. To właśnie tam znajdziemy najwyższy, bo osiągający aż 90 metrów, klif w Polsce. Wymieniając ciekawe miejsca w zachodniopomorskim, po prostu nie można pominąć promenady w Kołobrzegu. Bulwar Jana Szymańskiego, przebiegający wzdłuż linii brzegowej morza, to niezwykle nastrojowe miejsce. 500-metrowy odcinek rozciąga się między słynnym molo a klimatyczną latarnią morską. Mimo że miejsce to jest zazwyczaj zatłoczone, stanowi jeden z obowiązkowych punktów wycieczki na Pomorze Zachodnie.  Na skraju województwa zachodniopomorskiego, przy drodze prowadzącej do Polanowa, znajdziemy pochodzący z XV wieku zamek Podewilsów. Dawna rezydencja rycerska dziś jest niezwykle nastrojowym hotelem, położonym w malowniczej okolicy (tuż przy Jeziorze Zamkowym). To jeden z najbardziej romantycznych hoteli w tej części kraju.  Zamki w zachodniopomorskim to także ruiny dawnych warowni, do których praktycznie nie dociera ruch turystyczny. Jednym z takich miejsc dawny zamek joannitów. Niegdyś stanowił potężny obiekt, ale po wygnaniu jego właścicieli ze Swobnicy (w XVIII wieku) zaczął podupadać. Zdecydowanie warto odwiedzić to miejsce, choćby ze względu na niezwykle tajemniczą atmosferę, która w nim panuje.  Kolejnym punktem na naszej liście jest jeden z najcenniejszych zabytków województwa zachodniopomorskiego. Obiekt został wzniesiony w XIII wieku, przez Zakon Ubogich Rycerzy Chrystusa i Świątyni Salomona. W środku dawnej komandorii możemy podziwiać wspaniałe polichromie, przedstawiające dwunastu apostołów i św. Krzysztofa.   Nasza kolejna propozycja przypadnie do gustu pasjonatom historii współczesnej. W Policach mieszczą się potężne ruiny fabryki benzyny syntetycznej, która została zbombardowana pod koniec II wojny światowej. To prawdziwy gigant, który zajmuje powierzchnię 1500 ha. Obiekt nie został udostępniony do zwiedzania, więc o eksploracji skomplikowanych budynków i podziemnych korytarzy można zapomnieć. Na jego terenie wytyczono jednak ścieżkę dydaktyczną, a sam widok potężnych zabudowań robi ogromne wrażenie.  Zostajemy w klimatach militarnych. W podziemiach Szczecina zlokalizowany jest jeden z największych schronów przeciwlotniczych w Polsce. Podziemny bunkier ciągnie się od Dworca Głównego aż do centrum. Żelbetonowe ściany obiektu legitymują się grubością 300 cm. Po zakończeniu II wojny światowej obiekt został dostosowany do ochrony przed skutkami eksplozji nuklearnej. Bez cienia wątpliwości, jest to jedno z najbardziej klimatycznych miejsc w całym Szczecinie. Plan rodzinnej wycieczki powinien uwzględniać też atrakcje dla dzieci. Zachodniopomorskie ma w tym temacie sporo do zaoferowania. Naszą propozycją jest piękny Park Miniatur i Kolejek w Dziwnowie. W tym miejscu zgromadzono latarnie morskie i inne kluczowe zabytki Pomorza Zachodniego, oczywiście wykonane w skali mini. Uzupełnieniem ekspozycji są miniatury parowozów, lokomotyw i wagonów kolejowych."
Jak wygląda Boże Narodzenie w Azji?,https://www.national-geographic.pl/artykul/jak-wyglada-boze-narodzenie-w-azji,Unknown,['Ludzie'],"Boże Narodzenie jest chrześcijańskim świętem upamiętniającym narodziny Jezusa. Uroczystość w kościele rzymskokatolickim przypada na 25 grudnia, natomiast grekokatolickim i prawosławnym na 7 stycznia. Poprzedza je czas adwentu, który trwa od 23 do 28 dni. Jest to okres, w którym wierni przygotowują się duchowo na przyjście na świat Syna Bożego. To w teorii, bo w praktyce święta od wielu lat przypominają bardziej celebrację komercji i przepychu. Zamiast Chrystusa przychodzi Mikołaj, który ma ze sobą worek pełen prezentów. Na każdym kroku czają się reklamy, piękne światełka, pyszne wypieki i tony jedzenia (które jak pokazują badania co roku wyrzucamy po świętach w dużych ilościach). Wszechobecna aura „świąt” trwa i zaczyna się na długo przed Adwentem. Różnimy się od siebie, każdy ma prawo wierzyć w co chce, ale cały świat połączyło jedno. Spopularyzowanie Bożego Narodzenia, jako formy spędzenia miło czasu. Nie inaczej jest w Azji. Na kontynencie, gdzie dominują inne religie, a czasem ateizm państwowy, również obchodzone jest Boże Narodzenie. Sprawdźmy jak. W Japonii święta Bożego Narodzenia nazywają się Kurisumasu. Wyznawców Chrześcijaństwa jest tam zaledwie 1% społeczeństwa, dlatego nie znajdziemy tam wizerunku Jezusa, czy Maryi. To czas, który Japończycy traktują święto szczęścia i miłości. Wigilia Kurisumasu jest uważana za jedno z najważniejszych dni w roku dla par. Zakochani spotykają się w ten dzień, żeby wyznać sobie miłość i spędzić romantyczny wieczór. Niektórzy uważają również, że to wyjątkowy czas, aby oświadczyć się swojej drugiej połówce.  Japończycy przyozdabiają swoje domy typowymi świątecznymi światełkami, nie brakuje również kolorowych choinek. Jeśli zaś chodzi o typowe dla Kurisumasu jedzenie, należy wspomnieć o kurisumasu keeki. To bardzo słodkie ciasto podawane w formie kolorowego, udekorowanego cukrowymi postaciami deseru. Popularnym daniem japońskiego bożego narodzenia jest pieczony kurczak. Najlepiej ten z KFC. Prawdopodobnie ta sieć fast foodów w ciągu jednej nocy w Japonii zarabia 20% rocznego dochodu. Jeśli chodzi o spędzanie Bożego Narodzenia Korea Południowa na tle innych krajów Azji, chyba najbardziej przypomina państwa zachodnie. Nic dziwnego, od lat 80 ubiegłego wieku przybywa tam coraz więcej Chrześcijan. Dziś protestantyzm jest religią dominującą w tym kraju. Tradycja obchodzenia świąt Bożego Narodzenia jest zatem stosunkowo młoda i trudno uciec od wrażenia, że ma wymiar bardziej komercyjny niż spirytualny. W trakcie wigilii Koreańczycy jedzą dania tradycyjnej kuchni oraz piją soju, czyli popularny w tym kraju alkohol. Wierni po wieczerzy udają się na wieczorną mszę. 25 grudnia jest dniem wolnym od pracy. To też czas, w którym rodziny obdarowują się prezentami. W Chińskiej Republice Ludowej dominują taoizm, konfucjanizm oraz buddyzm. Zadeklarowanych Chrześcijan jest zaledwie ok 0,8%. Polityka komunistyczna  od 1949 r. prowadziła działania nastawione na całkowite wykluczenie religii z życia społecznego. W latach 90 sytuacja uległa poprawie, a konstytucja teoretycznie pozwala na praktyki religijne. Jednak zdarzają się prześladowania i represje władzy wymierzone w wyznawców praktycznie wszystkich religii. Tradycja zachodniego Bożego Narodzenia dotarła jedynie do większych chińskich miast. W tym okresie można czasem zobaczyć typowe dekoracje lub wizerunek Mikołaja, ale nie jest to popularne święto. W małych miejscowościach i wsiach raczej trudno szukać osób, które cokolwiek słyszały o narodzinach Jezusa.   W Tajlandii ponad 90% społeczeństwa to buddyści, ale w tym uwielbianym przez turystów kraju można poczuć klimat świąt Bożego Narodzenia. Nie jest to oficjalne święto Tajów, ale to naród, który bardzo lubi bawić się i spotykać ze znajomymi. W tym czasie mieszkańcy spotykają się, żeby grillować i imprezować. Co najbardziej rzuca się w oczy, to feeria świątecznych lampek, figurki świętego Mikołaja i choinki. A to wszystko w egzotycznym anturażu, przy temperaturze, która osiąga ponad 30 stopni Celsjusza. Warto zwrócić uwagę na to, że Tajowie są bardzo pragmatyczni. Wiedzą, że wielu turystów przylatuje do nich właśnie na Boże Narodzenie, więc wszechobecna atmosfera świąt jest raczej dla przyjezdnych. W ten sposób wilk jest syty, a owca cała."
Gdzie jest złoty pociąg? Najpewniej nie w Polsce,https://www.national-geographic.pl/artykul/zloty-pociag-juz-odnaleziono-czy-wiesz-gdzie,Joanna Lamparska,"['Historia', 'Ludzie']","Podczas II wojny światowej Niemcom udało się zgromadzić więcej złota niż wynosiło wydobycie i przetworzenie tego kruszcu przez kraje południowej Afryki w ostatnich dekadach XX wieku. Cóż, wojny są przecież po to, żeby łupić. Mogłoby się wydawać, że grabież skończyła się w 1945 r. Lecz to nieprawda. Kolejna wielka grabież zaczęła się zaraz po kapitulacji III Rzeszy, czego przykładem są losy węgierskiego odpowiednika śląskiej legendy o złotym pociągu. Czy zatem wiemy, gdzie jest złoty pociąg? W kwietniu 1945 r. z Budapesztu wyruszył skład z majątkiem zagrabionym ośmiuset tysiącom węgierskim Żydów, których faszystowski rząd Ferenca Szálasiego zmusił wcześniej do oddania swoich kosztowności administracji państwa. Pozbawieni majątku ludzie zostali wysłani do niemieckich obozów koncentracyjnych, w większości do Auschwitz. Pierwsze transporty śmierci wyruszyły z Węgier 28 i 29 kwietnia 1944 r. Do Auschwitz przybyły po czterech dniach, 2 maja. Wcześniej rzeczy ofiar zostały posegregowane w sposób, który uniemożliwił późniejsze wskazanie ich właścicieli. Obrączki do obrączek, futra do futer, obrazy do obrazów. Prawdopodobnie już na tym etapie ginęły niektóre kosztowności. Segregacja odbywała się bez konieczności rozliczenia się z tej pracy i bez większego nadzoru. Tuż przed wkroczeniem do obozu koncentracyjnego w Auschwitz żołnierzy Armii Czerwonej w kwietniu 1945 r., dobra te zostały załadowane do 44 wagonów towarowych. Uciekający przed Rosjanami pociąg ruszył w kierunku Berlina. Na jego pokładzie znajdowało się m.in. pięć ton złota, kamienie szlachetne (w tym perły i diamenty), zegarki, obrazy, perskie dywany, srebrne zastawy, futra, aparaty fotograficzne, kolekcje znaczków, porcelany, monet i kryształów. W 1945 r. dobra te zostały wycenione na 350 mln USD, na początku XXI w. już na prawie 4 mld USD.  Amerykańscy żołnierze przez pociągiem pełnym skarbów zagrabionych przez Niemców węgierskim Żydom. / fot. James J. Rorimer / United States Holocaust Memorial Museum Dziś wiemy, że jadący przez Węgry i Austrię pociąg dotarł do Tunelu Tauryjskiego w pobliżu Böckstein w Austrii. 11 maja 1945 r., czyli trzy dni po bezwarunkowej kapitulacji Niemiec, na pojazd natrafili żołnierze amerykańskich sił okupacyjnych. Alianci doliczyli się już tylko 29 wagonów. Według dostępnych raportów w ręce wojskowych władz USA dostało się m.in.: dziesięć 45-kilogramowych skrzyń ze złotem, skrzynia ze złotymi monetami o wadze ok. 100 kg, 18 skrzyń ze złotą biżuterią (średnia waga każdej to 35 kg) oraz 32 skrzynie zawierające złote zegarki (o wadze 30–60 kg każda). Sporo tego.  Co stało się z nimi dalej? Jankesi zabezpieczyli depozyty, policzyli zawartość kufrów, powołali specjalną komisję i przekazali dobra dalej w celu odnalezienia ich spadkobierców…? Nie, wcale tak nie było! Pociąg został przetoczony do Salzburga. Tam zaś Mark Clark – amerykański generał i wysoki komisarz w amerykańskiej strefie okupacyjnej – podjął decyzję, żeby dobrami z wagonów wyposażyć rezydencje, które zajmowali jego ludzie. Jeden z generałów zażądał np. do służbowej willi m.in. około dwustu wyrobów ze srebra i tyle samo sztuk wykwintnej porcelany.  Węgierska Rada Żydów i nowe powojenne władze państwa węgierskiego usiłowały jak najszybciej odzyskać skarby. Bezskutecznie. Od maja 1947 r. przez osiem miesięcy dobra ze złotego pociągu (te, które zostały) były dalej sortowane i wysyłane do Stanów Zjednoczonych. Razem jakieś 1500 skrzyń, z czego osiem skrzyń rozdzielono w obozach dla uchodźców. Amerykański rząd aż do 1998 r. utrzymywał w tajemnicy większość informacji o węgierskim składzie. Dopiero prezydent Bill Clinton powołał prezydencką komisję doradczą ds. majątku ofiar Holokaustu. Minęło więc ponad pięćdziesiąt lat, gdy rozpoczynał się kolejny etap tej historii.  W 2001 r. ocaleni z zagłady węgierscy Żydzi złożyli pozew przeciwko rządowi Stanów Zjednoczonych. Do ugody doszło dopiero po zakończeniu czteroletniego procesu. Wynegocjowane 25 mln dolarów zostało jednak przyznane organizacjom wspomagającym ofiary Holokaustu, a nie, jak mogłoby się wydawać, poszkodowanym zgłaszającym roszczenia."
"Tajemnica Stonehenge w końcu została rozwiązana? Uczeni wiedzą, do czego służyło",https://www.national-geographic.pl/artykul/tajemnica-stonehenge-w-koncu-zostala-rozwiazana-220307043413,Unknown,['Odkrycia'],"Od setek lat Stonehenge jest przedmiotem badań i sporów naukowców z całego świata. Badaczy szczególnie interesowało, jak i po co starożytni ludzie ułożyli ten kromlech, który składa się z olbrzymich kamieni. Pojawiło się mnóstwo teorii na temat megalitu. Począwszy od tego, że był on pradawną świątynią, przez centrum lecznictwa, aż po obserwatorium nocnego nieba. Teraz okazuje się, że naukowcy odkryli prawdziwe zastosowanie tej gigantycznej konstrukcji.  Najważniejszym pytaniem, na które wciąż brakuje odpowiedzi jest to, jak starożytnym udało się przenieść wielkie kamienie i ułożyć je w ostateczną postać. Na razie jesteśmy skazani na domysły. Natomiast jesteśmy dużo bliżej zrozumienia zastosowania megalitu. Z wyjaśnieniem przyszedł Timothy Darvill, profesor archeologii z Bournemouth University w Wielkiej Brytanii. Najnowsze badania zostały opublikowane na łamach czasopisma naukowego ""Antiquity"".   Stonehenge zostało zbudowane z dwóch rodzajów kamienia. Większe części to tak zwane kamienie sarsen, które pochodzą z Marlborough Downs. Natomiast mniejsze (Bluestones), które znajdują się we wnętrzu, to monolity z Walii. Te ostatnie miały stanąć w tym miejscu na samym początku ok. 5 tysięcy lat temu. Wizualizacja tego, jak Stonehenge wyglądało pierwotnie pokazuje, że znajdowało się tam 30 skał połączonych 30 nadprożami, które tworzyły jeden okrąg. Prof. Timothy Darvill twierdzi, że ta liczba miała oznaczać dni, które tworzyły miesiąc.   Autor badania twierdzi, że kamienie, które znajdują się we wnętrzu Stonehenge miały wyznaczać początek cyklu danego okresu. Darvill uważa, że dodatkowe pięć trylitów, które są we wnętrzu okręgu, miało być “dodatkowymi pięcioma dniami”, które uzupełniałyby cykl 365 dni w roku. Ponadto, naukowiec sugeruje, że cztery mniejsze kamienie, które umiejscowione zostały poza okręgiem, miały pomóc obliczać rok przestępny, który wypada co cztery lata.   Część środowiska naukowców ma wątpliwości jednak co do badań prof. Darvilla i uważa, że jego teza jest naciągana. – Dlaczego jeden trylit ma oznaczać jeden dzień? Moim zdaniem to po prostu pasowało pod tezę o kalendarzu słonecznym. Niektóre kamienie, również będące częścią Stonehenge, zostały w badaniu pominięte – mówi Mike Parker Pearson, profesor z University College London, który zajmuje się badaniem Stonehenge.    Warto zwrócić uwagę na fakt, że kiedy Stonehenge zostało po raz pierwszy odkryte, już wtedy było niekompletne. Siedemnaście skał pionowych wciąż stoi na swoim miejscu, siedem jest przewróconych, a sześciu brakuje. Z kolei aż 22 nadproży nie ma, sześć znajduje się na swoim miejscu, a dwa leżą na ziemi. Wielu ekspertów twierdzi, że może to oznaczać, że konstrukcja tak naprawdę nigdy nie została ukończona. Jednakże archeologom w przeszłości udało się odnaleźć część zagubionych elementów. Pojawiają się przez to głosy, że Stonehenge mogło w starożytności zostać obrabowane.   Budowa Stonehenge rozpoczęła się prawdopodobnie ok. 2950-2900 roku p.n.e. Sam proces był podzielony na kilka etapów, a koniec datuje się na ok.1600 r. p.n.e. Konstrukcja znajduje się ok. 13 km od miasta Salisbury w hrabstwie Wiltshire, w południowej Anglii.  W 1986 roku kromlech został wpisany na listę światowego dziedzictwa UNESCO. Badania archeologiczne wykazały, że przed ustawieniem kamieni, w tym miejscu mogła znajdować się nekropolia. Potwierdzają to prace archeologiczne, podczas których odnaleziono szczątki zmarłych.  "
"Archeolodzy odnaleźli jaskinie Gaunczów, pierwszych znanych mieszkańców Wysp Kanaryjskich",https://www.national-geographic.pl/artykul/archeolodzy-odnalezli-jaskinie-gaunczow-pierwszych-znanych-mieszkancow-wysp-kanaryjskich-220331042954,Unknown,"['Odkrycia', 'Historia']","Groty znajdowały się w północnej części Teneryfy, w okolicy miast San Cristóbal de La Laguna, El Rosario i Los Realejos. Najnowsze badania prowadzone były pod przewodnictwem archeolożki Nurii Álvarez oraz speleologa Eduardo Díaza. Naukowcy przyznają, że dostęp do nich był bardzo utrudniony. Badacze musieli wspiąć się, aby się do nich dostać. Odkrycie jest częścią projektu, za który odpowiada biuro dziedzictwa kulturowego Wysp Kanaryjskich. Władze chcą zbadać wszystkie jaskinie z okresu, w którym te ziemie zamieszkiwali Gaunczowie. Eksperci przyznają, że znaczna część grot znajduje się w trudno dostępnych miejscach. To oznacza, że prawdopodobnie od setek lat pozostały w nienaruszonym stanie. Naukowcy mają nadzieję, że pomoże im to znaleźć odpowiedzi na pytania dotyczące kultury pierwszych mieszkańców Teneryfy i pozostałych Wysp. –To niezwykle ważne w kontekście zrozumienia tego, jak żyli i umierali Gaunczowie – mówi Nuria Álvarez. Archeolożka podkreśla również, że ich prace są w tej chwili w fazie wstępnej. Zespół naukowców rozpoczął projekt już w 2017 roku. Wszystko zaczęło się od tego, że na La Palmie archeolodzy odnaleźli pierwsze malowidła naskalne. To skłoniło ich do dalszych badań. W latach późniejszych archeolodzy skupili się na Teneryfie. Autorzy odkrycia chcą teraz dokładnie zbadać wszystkie nowe jaskinie. Chodzi przede wszystkim o to, aby dowiedzieć się, jak i w jakim celu je wykorzystywali oraz jak się do nich dostawali. Do dziś jest to element sporu historyków, którzy zajmują się kulturą Gaunczów. Nona Perera, szefowa biura ds. Dziedzictwa kulturowego Wysp Kanaryjskich dodaje również, że prace mają na celu również zakonserwowanie tych obiektów i zabezpieczenie ich między innymi przed erozją. Archeolodzy, którzy brali udział w badaniach przekazali w oświadczeniu, że jaskinie, które dotychczas odnaleziono, służyły jako grobowce. Badacze podkreślają jednak, że niektóre z nich pełniły też funkcję mieszkalną, o czym wiemy z niektórych źródeł pisemnych. Naukowcy podkreślają, że ich projekt ma w końcu rzucić światło na tryb życia Gaunczów. Co ciekawe, jedną z najważniejszych jaskiń na Teneryfie jest Cueva del Viento (jaskinia wiatru). To jaskinia lawowa, która ma długość ok. 17 km długości i jest szóstą co do długości jaskinią pochodzenia wulkanicznego na świecie. Guanczowie zamieszkiwali ją już w VI w p.n.e. Archeolodzy w latach sześćdziesiątych ubiegłego stulecia odnaleźli pozostałości po ich pochówku. Najstarsze źródła historyczne mówią o tym, że Gaunczowie to pierwsi ludzie, którzy zamieszkali na Wyspach Kanaryjskich ok. 2500 lat temu. Zamieszkiwali głównie tereny górskie i jaskinie skalne. Mówili swoim własnym językiem. Archeolodzy odnaleźli różne przedmioty, które ludność ta wytworzyła setki, a nawet tysiące lat temu. To między innymi ceramiczna biżuteria, broń i odzież z kozich skór i tkanin."
„Wiedźmin” w prawdziwym świecie. Te miejsce zainspirowały twórców gier i serialu,https://www.national-geographic.pl/artykul/wiedzmin-w-prawdziwym-swiecie-te-miejsce-zainspirowaly-tworcow-gier-i-serialu,Unknown,['Ludzie'],"Zaczęło się od opowiadania w „Fantastyce”. Potem były książki, film, serial, gry komputerowe, kolejny serial i... cały świat oszalał na punkcie Geralta z Rivii. „Wiedźmin” to dziś jeden z najbardziej znanych ambasadorów naszego kraju za granicą. Twórca fantastycznego świata, Andrzej Sapkowski, inspirował się między innymi słowiańskimi tradycjami i folklorem. W grach komputerowych i najnowszym serialu nie brakuje również elementów współczesnej Polski. Część scen powstawała właśnie nad Wisłą, a niektóre wirtualne lokacje były inspirowane polskimi miastami i zabytkami. Zacznijmy od gier komputerowych. W końcu to dzięki nim „Wiedźmin” zyskał międzynarodową popularność. W grze „Wiedźmin 3: Dziki Gon” jednym z głównych miejsc akcji jest Wolne Miasto Novigrad. Już sama nazwa nawiązuje do Wolnego Miasta Gdańsk, ale to dopiero początek. Najbardziej oczywistym dowodem na inspirację jest urbanistyka, w tym charakterystyczny żuraw będący symbolem Trójmiasta. Co ciekawe, jeden z autorów gry, Andrzej Dybowski, pochodzi z sąsiedniego Sopotu i jest absolwentem architektury.  Na południe od Novigradu w grze znajduje się charakterystyczny wiatrak w kształcie pudełka. Cześć polskich graczy od razu skojarzyła go z łudząco podobnym obiektem, który można podziwiać w skansenie w Maurzycach. Pozostańmy na chwilę w ludowych, etnograficznych klimatach. Kwiatowe wzory na domach we wsi Lindenvale są bardzo podobne do motywów, jakie są znakiem rozpoznawczym chat w Zalipiu.  W jednej z misji Geralt natrafia na wieżę dosłownie opanowaną przez szczury. To miejsce oraz przedstawiona w grze historia, nawiązują najprawdopodobniej do Mysiej Wieży w Kruszwicy. Właśnie tam gryzonie miały żywcem zjeść księcia Popiela i jego żonę. Co prawda wirtualna budowla nie jest wiernym odwzorowaniem tej prawdziwej, ale obok oczywistych powiązań fabularnych nie można przejść obojętnie. Akademia Oxenfurcka, przez swoją nazwę, kojarzy się z Uniwersytetem Oksfordzkim. Jeśli jednak zwrócimy uwagę na położenie oraz architekturę, to możemy zauważyć inspiracje Wyspą Piaskową lub Zamkiem Królewskim na Wawelu. Większość scen do pierwszego sezonu serialu „Wiedźmin” ze stajni Netfliksa powstawała na Węgrzech, ale ekipa zdjęciowa odwiedziła też Polskę. Najważniejsza bitwa była kręcona na Zamku Ogrodzieniec. Po emisji serialu miejsce stało się jeszcze częściej odwiedzane przez turystów. Już wcześniej organizowano tu rekonstrukcje średniowiecznych walk i inne tematyczne wydarzenia. "
Czy król Midas istniał naprawdę? Sensacyjne odkrycie w Turcji,https://www.national-geographic.pl/artykul/zaginiona-cywilizacja-pogromcow-krola-midasa,Archiwum National-Geographic.pl,"['Historia', 'Odkrycia']","To historia niczym z Indiany Jonesa. Kiedy w 2019 roku naukowcy z University of Chicago badali okolice starożytnego kopca na stanowisku archeologicznym Türkmen–Karahöyük w środkowej Turcji, koło Konyi, miejscowy rolnik pokazał im osobliwy kamień. Znalazł go w pobliżu podczas pogłębiania kanału irygacyjnego. Kamień wydawał się wyjątkowy, ponieważ pokrywały go dziwne znaki. Naukowcy szybko doszli do wniosku, że mają do czynienia ze stelą pokrytą tzw. hieroglifami luwijskimi. Czyli z pismem wprowadzonym i używanym przez Hetytów od około XIV do VIII w. p.n.e. Inskrypcja sławiła bliżej nieznanego króla imieniem Hartapu, który pokonał na wojnie innego władcę: Midasa. To zaś imię było amerykańskim badaczom doskonale znane...  fot. DEA / G. DAGLI ORTI / Contributor / Getty Images / Starożytne państwo Hetytów rozpościerało się na części terytorium dzisiejszych Turcji, Syrii i Iraku. Upadło około 1200 r. p.n.e. Hetyci posługiwali się indoeuropejskim językiem hetyckim, do którego zapisu używano specjalnego pisma hieroglificznego. Imię Midas nosili władcy leżącego na zachód od państwa Hetytów królestwa Frygii. Najbardziej znanym z nich był król Midas wymieniany w mitologii greckiej. Uchodził za człowieka żądnego bogactw, aczkolwiek niezbyt mądrego. Władzę objął po Gordiasie, twórcy słynnego węzła, którego nie dawało się rozsupłać (dopiero Aleksander Wielki po prostu go przeciął). Pewnego razu Midas nieopatrznie poprosił boga Dionizosa, by swoim dotykiem potrafił zamieniać wszystko w złoto. Rozbawiony Dionizos spełnił tę prośbę. W rezultacie Midas od swego bogactwa mało nie umarł z głodu, ponieważ nawet chleb i wodę przemieniał natychmiast w złoto. Kontakty z bogami najwyraźniej nie wychodziły mu na dobre. Innym razem był bowiem świadkiem konkursu muzycznego z udziałem boga Apolla i frygijskiego satyra Marsjasza. Wygrał ten pierwszy, jednakże Midas nie zgodził się z werdyktem. Za karę za sprawą boskiego Apolla królowi wyrosły ośle uszy. Odtąd Midas próbował ukryć ów szpetny „dar” pod dużą, spiczastą tzw. czapką frygijską (która, notabene, w XVIII w. stanie się symbolem rewolucjonistów w Europie i Ameryce). Midas i konkurs muzyczny na obrazie flamandzkiego malarza Jana van den Hoecke (ok. 1640 r.). fot Heritage Art/Heritage Images via Getty Images Może starożytne opowieści o perypetiach tego władcy z bogami wskazują, że prześladowały go pech i nieszczęścia? Aż ostatecznie jego królestwo faktycznie padło pod ciosami wojowników sąsiedniego państwa? Naukowcy badają, jak było naprawdę. Uważa się, że upadek Frygii Midasa nastąpił w okolicach VIII w. p.n.e. Nie ma jednak pewności, kto go spowodował. Historycy podejrzewali dotąd koczowniczy lud Kimerów, pochodzący prawdopodobnie z terenów Krymu. Teraz w gronie podejrzanych znalazł się tajemnicza cywilizacja z okolic Türkmen-Karahöyük, na czele której stał król Hartapu i która używała hetyckich hieroglifów, popularnych wówczas w tym regionie. Jedyny problem w tym, czy odkryta inskrypcja na pewno odnosi się do wydarzeń z VIII w. p.n.e., a nie z wcześniejszych stuleci? Nie da się tego precyzyjnie określić, a przecież do konfliktów sąsiednich państw z pewnością dochodziło przez wiele pokoleń. Na dodatek poza królem Hartapu z VIII w. p.n.e. znany jest historykom także hetycki władca o tym imieniu żyjący dużo wcześniej: w XIII stuleciu p.n.e. Może też miał do czynienia z jakimś Midasem?   Stanowisko archeologiczne Türkmen-Karahöyük bada historię tajmenicznej cywilizacji, która mogła obalić króla Midasa. fot. Konya Regional Archeological Survey Project Tym niemniej kierujący ekipą naukowców z uniwersytetu w Chicago prof. James Osborne z Instytutu Badań nad Językami i Cywilizacjami Bliskiego Wschodu jest optymistą i spodziewa się kolejnych sensacji, gdy przy Türkmen–Karahöyük rozpoczną się kompleksowe badania archeologiczne. Podejrzewa, że kamień z inskrypcją – jak też kilkanaście tysięcy znalezionych na stanowisku fragmentów ceramiki – to tylko wstęp do dużo większych odkryć. Jego zdaniem na powierzchni 120 hektarów mogą znajdować się zasypane, zapomniane ruiny stolicy zaginionej cywilizacji. Metropolia sprzed, bagatela, 3–4 tysięcy lat. „Wewnątrz tego kopca będą pałace, pomniki historii, domy” – uważa Osborne. – „Ta stela była cudownym, niezwykle szczęśliwym znaleziskiem, lecz to dopiero początek”. Może nawet w pałacu króla Hartapu znajdą się łupy z rezydencji wrogiego króla, który dotykiem zmieniał wszystko w złoto? Może będzie to nowa atrakcja turystyczna regionu? Na razie turyści podążający tropem Midasa odwiedzają dwa miejsca w starożytnej Frygii oddalone od Türkmen–Karahöyük o ponad trzysta kilometrów: tak zwany Kopiec Midasa w Gordionie oraz Monument Midasa w Yazılıkaya. To pierwsze miejsce znajduje się tylko około stu kilometrów od stolicy Turcji Ankary."
"Czy z terenu Polski można wynosić satelity? Prezes Polskiej Agencji Kosmicznej uważa, że tak i ma na to dobry plan",https://www.national-geographic.pl/artykul/czy-z-terenu-polski-mozna-wynosic-satelity-prezes-polskiej-agencji-kosmicznej-uwaza-ze-tak-i-ma-na-to-dobry-plan-220330052657,Unknown,['Kosmos'],"Ewelina Zambrzycka-Kościelnicka: Położenie naszego kraju uniemożliwia zbudowanie tu kosmodromu. Mimo to zależy Panu, by Polska dołączyła do kręgu państw zdolnych wynosić na orbitę satelity.
Prof. Grzegorz Wrochna: Uściślijmy – z Polski nie można startować pionowo, ponieważ odrzucane człony rakiet mogłyby stanowić zagrożenie dla nas i dla państw sąsiednich. Ale można startować poziomo i użyć samolotu jako platformy startowej dla rakiety. Tak, jak dzieje się w przypadku LauncherOne firmy Virgin Orbit. To pierwsza rakieta, którą można wystrzelić z pokładu samolotu. Ogromny Boeing 747 o nazwie „Cosmic Girl” może wynieść rakietę na wysokość ponad dziewięciu kilometrów, gdzie atmosfera jest już znacznie rozrzedzona. Równocześnie nadaje jej prędkość dochodzącą do 600 km/godz. Wtedy można odpalić silniki rakiety, która wyniesie na orbitę satelity. Właśnie podpisaliśmy z Virgin Orbit list intencyjny, który, jak mamy nadzieję, włączy Polskę w szereg państw zdolnych wynosić ładunki na orbitę. Kiedy możemy spodziewać się pierwszego startu Cosmic Girl z terenu Polski?
Mamy nadzieję, że dojdzie do tego w sierpniu przyszłego roku. Mamy nieco ponad rok na przygotowania, a kwestii do załatwienia jest jeszcze wiele. Konieczne są dalsze, szczegółowe ustalenia z administracją amerykańską, uzyskanie wielu zgód, dogranie spraw technicznych oraz ustalenia prawne. Mamy nadzieję, że do tego czasu wejdzie w życie ustawa o działalności kosmicznej, która to wszystko znacznie ułatwi. Przede wszystkim pozwoli ona na uproszczenie procesu wydawania odpowiednich zezwoleń oraz na stworzenie katalogu polskich obiektów w kosmosie. Boeing 747 to ogromny samolot wymagający długiego pasa startowego, na przykład takiego, jaki jest na warszawskim lotnisku Chopina. Skąd miałby startować?
Na pewno nie z lotniska Chopina. Myślimy o 33. Bazie Lotnictwa Transportowego w Powidzu, leżącym między Gnieznem a Koninem. Lotnisko będzie w najbliższym czasie modernizowane, co pozwoli na dostosowanie go do potrzeb Cosmic Girl i zbudowanie całej niezbędnej infrastruktury naziemnej. Wystąpiliśmy już o zgodę do Ministerstwa Obrony Narodowej, sprawa jest w toku. Jakiej infrastruktury będzie wymagało przedsięwzięcie?
Konieczne będzie stworzenie naziemnego centrum sterowania lotem. Samolot Cosmic Girl ma co prawda własne, znajdujące się na pokładzie stanowiska umożliwiające kontrolę lotu rakiety, ale to za mało. Potrzebna jest stacja naziemna. Początkowo chcemy korzystać z mobilnych stacji amerykańskich, ale docelowo potrzebujemy własnych stanowisk. Do kogo miałaby być skierowana oferta na wynoszenie satelitów? Polskie instytucje naukowe i przemysł kosmiczny nie wydają się mieć wystarczających możliwości pozwalających na regularne wynoszenie kolejnych satelitów. W dodatku LauncherOne może wynieść na niską orbitę zaledwie 300-kilogramowy ładunek.
Współczesne satelity są niewielkie, za to mają ogromne możliwości. To, co kiedyś wymagało satelity wielkości autobusu, dzisiaj może zrobić urządzenie wielkości pudełka po butach. Dlatego te 300 kg udźwigu nie jest problemem. Muszę zaznaczyć jedną ważną rzecz. Obecny trend rozwoju sektora kosmicznego, nazwany „New Space” i nastawiony na wykorzystanie kosmosu do celów komercyjnych powoduje, że coraz więcej firm i państw wystrzeliwuje własne satelity. Ale możliwości wystrzelenia ich jest wciąż mało. Właśnie ten problem jest „wąskim gardłem” całego sektora kosmicznego. Oczywiście, istnieją przewoźnicy – np. Europejska Agencja Kosmiczna ma znakomite francuskie rakiety Ariane, ale wymagają długiego czasu produkcji i są bardzo kosztowne. Kraje europejskie wykorzystywały też chińskie i rosyjskie rakiety. Jednak wojna w Ukrainie odcięła możliwość wynoszenia satelitów rosyjskimi Sojuzami. LauncherOne może wykorzystać tę lukę. Pozwoli też obniżyć koszty całego przedsięwzięcia. Teraz, gdy polskie podmioty i wiele europejskich wynosiły satelity we współpracy ze SpaceX, do kosztu wyniesienia na orbitę należało dodać również koszt transportu satelity do USA. Wynosząc urządzenia z Polski, ten koszt zmaleje."
"Wyjątkowe odkrycie: naukowcy zaobserwowali gwiazdę podwójną, w której pobliżu powstają aż trzy układy planetarne",https://www.national-geographic.pl/artykul/wyjatkowe-odkrycie-naukowcy-zaobserwowali-gwiazde-podwojna-w-ktorej-poblizu-powstaja-az-trzy-uklady-planetarne-220315124501,Unknown,"['Kosmos', 'Odkrycia']","Jak na kosmiczne standardy, nasz Układ Słoneczny ma bardzo prostą budowę. W jego centrum znajduje się pojedyncza gwiazda, wokół której po coraz większych orbitach krążą planety: skaliste oraz gazowe. Wszystkie obiekty wiąże siła grawitacji. Powstanie takiego systemu opisują niebudzące kontrowersji modele teoretyczne. Wszystko zaczyna się od unoszących się we Wszechświecie chmur pyłu i gazu. Niekiedy zdarza się, że ich szczególnie gęste obszary zapadają się pod wpływem siły ciążenia. Gigantyczny obłok zaczyna wówczas wirować, przyjmując kształt dysku, z którego materia opada na rodzącą się w środku gwiazdę. Pył i gaz, które pozostają po narodzinach gwiazdy, tworzą dysk protoplanetarny. Zachodzące w nim oddziaływania elektrostatyczne i grawitacyjne sprawiają, że pył i ziarna lodu zaczynają łączyć się ze sobą. Z czasem powstają z nich planety, księżyce, asteroidy. Czyli wszystkie znane nam składniki układu planetarnego. Poprawność tego opisu potwierdzają liczne obserwacje egzoplanet. Większość dotychczas odkrytych planet pozasłonecznych orbituje wokół pojedynczej gwiazdy. Czy to oznacza, że układy podwójne gwiazd, bardzo częste w kosmosie, mają tak skomplikowane otoczenie grawitacyjne, że utrudnia to powstawanie w ich pobliżu planet? Naukowcy z kilku uniwersytetów europejskich wykazali właśnie, że niekoniecznie. Ich praca na ten temat została zaakceptowana do publikacji w czasopiśmie naukowym „The Astrophysical Journal”. Jest już dostępna w arxiv.org, archiwum gromadzącym preprinty artykułów naukowych. Analizując dane z kilkudziesięciu lat, badacze udowodnili, że układ dwóch gwiazd SVS 13 ma aż trzy dyski protoplanetarne. Jest więc swoistą wylęgarnią planet. 
 
Układ ten znajduje się 980 lat świetlnych od Ziemi. Składa się z dwóch bardzo młodych gwiazd, których łączna masa jest zbliżona do masy Słońca. Dzieli je od siebie 90 jednostek astronomicznych (jednostka astronomiczna to odległość Ziemi od Słońca, wynosząca ok. 150 mln km). Do badania SVS 13 posłużyły dane z trzydziestu lat obserwacji prowadzonych przez obserwatorium radioastronomiczne w amerykańskim Nowym Meksyku. Znajduje się w nim radioteleskop Very Large Array. Dodatkowo naukowcy korzystali z chilijskiego interferometru Atacama Large Millimeter/submillimeter Array (ALMA). Połączenie informacji z obu źródeł pozwoliło odkryć niezwykłą budowę układu SVS 13. – Nasze wyniki wskazują, że wokół każdej z gwiazd uformował się dysk składający się z pyłu i gazu – mówi astronomka Ana Karla Diaz-Rodriguez, kierująca zespołem prowadzącym badania. – Dodatkowo istnieje tam jeszcze trzeci, większy dysk, który otacza obie gwiazdy naraz – dodaje naukowczyni. Dwa mniejsze dyski wokół słońc mają promienie wynoszące 9 i 12 jednostek astronomicznych. Większy dysk, w kształcie spirali, jest gigantycznych rozmiarów. Jego ramiona rozciągają się aż na 500 jednostek astronomicznych. – Dysk zewnętrzny zaopatruje mniejsze dyski w materię – mówi Diaz-Rodriguez. – W przyszłości w każdym z nich mogą powstać planety.  "
Globalne przejście na weganizm może opóźnić kryzys klimatyczny. „Kupi nam 30 lat”,https://www.national-geographic.pl/artykul/globalne-przejscie-na-weganizm-moze-opoznic-kryzys-klimatyczny-kupi-nam-30-lat-220211100645,Unknown,['Nauka'],"Przejście na weganizm może być idealną receptą na powstrzymanie globalnego ocieplenia. Pod warunkiem, że będzie to zjawisko ogólnoświatowe, a nie indywidualne – udowadniają Patrick Brown, emerytowany profesor biochemii z Uniwersytetu Stanforda i Michael Eisen, profesor genetyki i rozwoju z UC Berkeley. Naukowcy wskazują, jakie korzyści dla klimatu wiążą się z przejściem na weganizm. Wymieniają ograniczenie emisji dwutlenku węgla i metanu pochodzących z przemysłowej hodowli zwierząt. A także odzyskiwanie i ponowne zalesianie terenów obecnie wykorzystywanych pod farmy, ubojnie i zakłady przetwórstwa mięsnego, czy uprawę paszy. Więcej terenów zielonych i mniej szkodliwych gazów w atmosferze pozwoliłoby na pewien czas wyhamować efekt cieplarniany. – Ograniczenie lub wyeliminowanie hodowli zwierząt powinno znajdować się na szczycie listy potencjalnych rozwiązań klimatycznych. Mam nadzieję, że inni, w tym przedsiębiorcy, naukowcy i globalni decydenci, uznają, że jest to nasza najlepsza i najbardziej bezpośrednia szansa na odwrócenie trajektorii zmian klimatycznych i wykorzystają tę okazję – mówi prof. Brown. Autorzy badania wykorzystali publicznie dostępne dane dotyczące produkcji zwierzęcej i związanych z nią emisji, a także potencjału odzyskanych gruntów porolniczych jako „pochłaniaczy CO2”. Następnie opracowali cztery scenariusze żywieniowe, dotyczące globalnego przejścia na weganizm. Do oszacowania zmian w atmosferze, do jakich mógłby doprowadzić każdy ze scenariuszy, wykorzystali prosty model klimatyczny. Scenariusze żywieniowe objęły: W przypadku każdego scenariusza naukowcy założyli, że emisje pozarolnicze pozostaną na stałym poziomie (i będą rosły zgodnie z obecną trajektorią), a grunty poprzednio wykorzystywane do produkcji zwierzęcej zostaną przekształcone w łąki, lasy i inne obszary, które będą pochłaniać dwutlenek węgla z atmosfery. Wyniki pokazały, że wycofywanie hodowli zwierzęcej w ciągu najbliższych 15 lat przyniosłoby taki sam efekt, jak 68-procentowa redukcja emisji dwutlenku węgla do roku 2100. Pozwoliłoby to na ograniczenie globalnego ocieplenia do 2 stopni Celsjusza powyżej poziomu sprzed epoki przemysłowej. Według klimatologów to próg, po przekroczeniu którego dojdzie do katastrofalnych zmian klimatycznych. – Ponieważ emisje metanu i podtlenku azotu pochodzące od zwierząt gospodarskich zmniejszą się, poziomy atmosferyczne tych silnych gazów cieplarnianych drastycznie spadną w ciągu najbliższych dziesięcioleci. A dwutlenek węgla, który został uwolniony do atmosfery, gdy lasy i dzikie prerie zostały zastąpione uprawami paszowymi i pastwiskami, może zostać ponownie przekształcony w biomasę, gdy zwierzęta gospodarskie zostaną wycofywane, a lasy i prerie się odradzą – wyjaśnia prof. Brown. – Efekt [dla klimatu] jest zarówno zdumiewająco duży, jak i – co równie ważne – szybki, przy czym większość korzyści zostałaby osiągnięta do 2050 r. Gdyby hodowla zwierząt została wycofana w ciągu 15 lat, a wszystkie inne emisje gazów cieplarnianych miałyby nadal nie słabnąć, wycofanie jej spowodowałoby 30-letnią przerwę w emisji gazów cieplarnianych netto i zrównoważyłoby prawie 70 procent efektu cieplnego tych emisji do końca stulecia – dodaje naukowiec. Co ciekawe, zgodnie z modelem aż 90 procent redukcji emisji można osiągnąć poprzez wyeliminowanie samych tylko hodowli przeżuwaczy, takich jak bydło i owce. Scenariusze zakładające wyłącznie eliminację produkcji wieprzowiny nie dały równie znaczących efektów. Warto dodać, że prof. Brown jest założycielem i dyrektorem generalnym Impossible Foods, firmy opracowującej alternatywy dla produktów odzwierzęcych w produkcji żywności. Z kolei prof. Eisen jest doradcą firmy. Zarówno Brown, jak i Eisen mogliby więc odnieść korzyści finansowe z ograniczenia hodowli zwierzęcej. Ale nawet pomijając osobiste pobudki badania, mało prawdopodobne wydaje się, aby misja globalnego przejścia na weganizm w ciągu 15 lat mogła się powieść. Nie chodzi o samą logistykę, a o ekonomiczne i społeczne skutki przejścia na dietę roślinną. Związane z takim przejściem zmiany gospodarcze byłyby dotkliwe dla wielu regionów. „Prawdopodobnie konieczne będą znaczne globalne inwestycje, aby zapewnić, że ludzie, którzy obecnie utrzymują się z hodowli zwierząt, nie ucierpią, gdy produkcja zostanie zmniejszona lub zastąpiona” – podkreślają autorzy badania. Dodają jednak, że należy potraktować to jako „inwestycje związane z przeciwdziałaniem globalnemu ociepleniu”. Prof. Eisen odpowiada też sceptykom, którzy sądzą, że niemożliwe jest przekonanie miliardów ludzi do przejścia na weganizm. Naukowiec zwraca uwagę, że inne „rewolucje rozwojowe” miały miejsce w krótszym czasie. – Przeszliśmy od braku telefonów komórkowych do telefonów komórkowych, które są wszechobecne. Elektryczność, samochody, panele słoneczne – wszystko to stało się powszechne w stosunkowo krótkim czasie – powiedział genetyk. – Pięćset lat temu nikt we Włoszech nie widział pomidora. Sześćdziesiąt lat temu nikt w Chinach nie pił coli. A baranina była kiedyś najpopularniejszym mięsem w Ameryce. Ludzie na całym świecie chętnie przyjmują nowe produkty spożywcze, zwłaszcza jeśli są smaczne, pożywne, wygodne i niedrogie – powiedział z kolei prof. Brown."
"Starożytne Chiny – kultura, sztuka i wynalazki. Jak wyglądało życie w starożytnych Chinach?",https://www.national-geographic.pl/artykul/starozytne-chiny-kultura-sztuka-i-wynalazki-jak-wygladalo-zycie-w-starozytnych-chinach,Artur Białek,['Historia'],"Społeczeństwo Chin, które przetrwało tysiące lat, rozwijało się niezależnie i wyraźnie odcinało się od reszty świata, zarówno w ujęciu kulturowym, jak i religijnym. Starożytni Chińczycy zdołali jednak znacząco wpłynąć na dzieje ludzkości i rozwój cywilizacyjny. Historia cywilizacji chińskiej sięga epoki neolitu. Zgodnie z zapisami w literaturze konfuncjańskiej, założycielem państwa miał być Huang Di, czyli Żółty Cesarz - pierwszy z pięciu mitycznych władców. Ostatni - Yu Wielki - ustanowił dynastię Xia. Pierwszą potwierdzoną historycznie dynastią chińskich władców był ród Shang, który objął rządy wraz z początkiem epoki brązu. Zdaniem historyków, w tamtych czasach nie można było jeszcze mówić o jednolitym państwie. Powstanie państwowości chińskiej jest datowane na 1050 r. p.n.e. Właśnie wtedy, dynastia Zhou zdominowała sąsiednie królestwa i wyznaczyła granice. Pierwszy władca - Wu - pogodził zwaśnione rody i stworzył silne państwo, składające się z tysięcy okręgów. Chiny, wraz z innymi krajami krajami cywilizacji buddyjsko-konfucjańskiej, właściwie od zawsze wyróżniały się na tle państw europejskich. Już w starożytności niezwykle istotną rolę odgrywała tam tradycja. Umiłowanie przodków i obyczajów, które zostały przez nich zapoczątkowane, obowiązuje zresztą do dziś, nie tylko w samych Chinach, ale w całej Azji Wschodniej. Starożytne Chiny cechował niezwykle dynamiczny rozwój cywilizacyjny. W dużej mierze wynikało to z obowiązującego tam kultu pracy. Starożytni Chińczycy postrzegali społeczeństwo jako jeden organizm, a każdy człowiek miał być jego komórką, pełniącą określoną rolę.  Kolejną cechą, która charakteryzowała mieszkańców starożytnych Chin i odróżniała ich od ludów europejskich, było ich specyficzne postrzeganie czasu. Heraklit z Efezu mawiał, że nie da się dwa razy wejść do tej samej rzeki. To powiedzenie niezwykle obrazowo przedstawia europejskie spojrzenie na ten temat. Naszym zdaniem, czas jest płynącym strumieniem, który zmienia się nieustannie, dokładnie jak woda w rzece. Dla Chińczyków czas składał się z cykli krążących w formie pętli. Znalazło to odzwierciedlenie w starożytnym języku chińskim, w którym nie obowiązywała koniugacja. W najdawniejszych czasach ludy zasiedlające teren późniejszych Chin trudniły się myślistwem i rybołówstwem. Gdy koczownicy zaczęli osiedlać się w dolinach dwóch dużych rzek - Huang He i Jangcy - rozwinęło się rolnictwo. Sprzyjały temu niezwykle dogodne warunki naturalne - żyzna gleba rodziła obfite plony. Podstawą upraw był ryż. Oprócz tego uprawiano także jęczmień i pszenicę. Pierwsi chińscy rolnicy zajmowali się nie tylko produkcją zbóż, ale także hodowlą zwierząt, głównie owiec, kóz, bydła i drobiu. Hodowano także ryby, małże i skorupiaki.   Ludności przybywało, więc z czasem zaczęto budować wioski i małe miasta, które otaczano wałami. Taka organizacja osad służyła ochronie zwierzyny hodowlanej przed drapieżnikami. Osiadły tryb życia pozwolił na rozwój rzemiosła. Zaczęto wytwarzać gliniane naczynia, a narzędzia, które były używane w codziennej pracy, cechowały się bogatym zdobnictwem.  Rozwój społeczeństwa doprowadził do sytuacji, w której konieczne było scentralizowanie władzy. Na czele państwa stał cesarz. Jako „syn nieba” sprawował władzę absolutną. Władca był także najwyższym kapłanem i zwierzchnikiem sił zbrojnych.  W czasach starożytnych małżeństwa miały charakter aranżowany i stanowiły prywatną umowę, zawieraną między dwiema rodzinami. Związki nie były rejestrowane przez władze lokalne i centralne. O wyborze partnerki decydowali starsi członkowie rodu, ale pomagali im w tym swatowie, którzy pełnili rolę pośredników. Dla młodych mężczyzn obowiązkiem było zawarcie związku małżeńskiego, sprowadzenie na świat potomstwa i przedłużenie rodzinnej linii. Na znacznym obszarze starożytnych Chin praktykowana była poligamia. Oprócz prawowitej małżonki, mężczyzna mógł mieć także konkubinę, a nawet kilka konkubin. Stosunki pozamałżeńskie nie były niczym niezwykłym i były akceptowane, pod warunkiem, że mężczyzna sypiał z kobietą o niższym statusie społecznym. Cywilizacja chińska przywiązywała dużą uwagę do potęgi rozumu, co przełożyło się na dynamiczny rozwój wielu dziedzin nauki. Przykładem jest choćby medycyna. Już w czasach starożytnych, Chińczycy praktykowali akupunkturę, korzystali z leczniczych właściwości roślin i opracowali teorię na temat związku pracy serca z krążeniem krwi. Oprócz tego, jako pierwsi badali puls i wprowadzili szczepienia.  Kolejną dziedziną, która rozwijała się w starożytnych Chinach, była matematyka. System dziesiętny został tam wprowadzony już w czasach panowania dynastii Shang. Wtedy też Chińczycy poznali liczby ujemne, które dla odróżnienia od dodatnich były zapisywane kolorem czarnym (dodatnie zapisywano czerwonym atramentem).  Wymieniając największe osiągnięcia starożytnych Chin, nie można pominąć rozwoju pisma. Najstarsze zabytki piśmiennicze - inskrypcje na kościach wróżebnych - pochodzą z XIV w. p.n.e. Starożytni Chińczycy do perfekcji opanowali sztukę wytwarzania przedmiotów, które miały ułatwiać codzienne życie. Najciekawsze wynalazki starożytnych Chin, które przetrwały do dziś, to: Sztuka starożytnych Chin należy do najstarszych i najbardziej oryginalnych na świecie. Rozwijała się w warunkach względnej izolacji, co zadecydowało o jej wyjątkowości. Dla chińskiej sztuki charakterystyczne są dwie cechy - subtelność i użyteczność. Nawet te wytwory, które przedstawiały najwyższy poziom artystyczny, musiały pozostawać całkowicie funkcjonalne. Wypada podkreślić, że w starożytnej chińskiej sztuce obowiązywał kult przodków.   Kultura starożytnych Chin ukształtowała się pod wpływem systemów filozoficznych i religijnych, którym hołdowali mieszkańcy tego kraju. Nad religijne i mitologiczne postrzeganie świata przedkładano wartości etyczne, co znajdowało odzwierciedlenie w literaturze. W starożytnych Chinach wykształciły się dwie główne religie, a właściwie - systemy filozoficzno-religijne. Pierwszym z nich jest taoizm. Stworzenie tej filozofii przypisuje się mędrcowi Laozi, który w VI w. p.n.e. zaczął głosić swoje poglądy. W I w. n.e. wykształcił się taoizm religijny.  Drugi najważniejszy system filozoficzno-religijny starożytnych Chin to konfucjanizm. Zapoczątkował go Konfucjusz w V w. p.n.e. W I w. n.e. do starożytnych Chin dotarł buddyzm. Chrześcijaństwo i islam pojawiły się tam dopiero w VII w. n.e. Już w czasach starożytnych Chiny były jednym z najbardziej zaludnionych krajów świata. Tradycyjny chiński podział klasowy ukształtował się w starożytności. Najwyższą pozycję w społeczeństwie zajmowali wen, czyli ludzie potrafiący pisać. Niżej plasowali się kolejno: mong, czyli rolnicy, gong - rzemieślnicy, oraz shang - kupcy. W starożytnych Chinach praktykowany był zwyczaj zapuszczania paznokcia przy małym palcu. Jego długość była proporcjonalna do pozycji, jaką dana osoba zajmowała w społeczeństwie.  Najstarsza chińska mapa pochodzi z IV wieku p.n.e.  Pierwszy cesarz Chin ustandaryzował szerokość dróg. Dzięki temu, towary na handel mogły być swobodnie przewożone wózkami. Pierwszy cesarz Chin - Qin Shi Huangdi - wstąpił na tron mając zaledwie 13 lat. Młody władca rozkazał zabić swoich braci, a matkę i ojca skazał na wygnanie. Uczynił tak, by nikt nie zagroził jego pozycji."
Odnaleziono skamieniałość największego w historii pterozaura z okresu jurajskiego. Wśród odkrywców Polka,https://www.national-geographic.pl/artykul/odnaleziono-skamieline-najwiekszego-w-historii-pterozaura-z-okresu-jurajskiego-wsrod-odkrywcow-polka-220223044527,Unknown,['Odkrycia'],"Do tego niezwykłego odkrycia doszło w trakcie wykopalisk w 2017 roku na szkockiej wyspie Skye. Badania finansowane były przez National Geographic Society. Po latach badań, paleontologom udało się ustalić, że szczątki należą do pterozaura, którego rozpiętość skrzydeł osiągała ponad 2,5 metra. To czyni go największym, jak dotąd odnalezionym pterozaurem, który żył w okresie Jury ponad 170 milionów lat temu. O najnowszym odkryciu poinformowali naukowcy z Uniwersytetu w Edynburgu i Muzeum Narodowego Szkocji na łamach magazynu naukowego Current Biology. Pterozaura nazwano Dearc sgiathanach. Słowa pochodzą z języka gaelickiego szkockiego. W wolnym tłumaczeniu znaczą „skrzydlaty gad” lub „gad z wyspy Skye” (ponieważ sgiathanach, czyli Skye w gaelickim oznacza „skrzydlata” wyspa). Oprócz tego, że wykopany gad jest największym przedstawicielem swojego gatunku, jakiego udało się kiedykolwiek odkryć, to jest to również największa i najbardziej kompletna skamielina, jaką odnaleziono w Szkocji. Naukowcy z tego kraju przyznają, że jest to dla nich ogromny powód do dumy. – To, że udało nam się odnaleźć i opisać okaz, który jest zarówno dobrze zachowany, jak i znaczący dla paleontologii jest naprawdę czymś wyjątkowym – mówi dr Nick Fraser z Muzeum Narodowego Szkocji. – cieszymy się, że D. sgiathanach znajduje się teraz w zbiorach naszego muzeum. W planach mamy teraz dalsze badania – dodaje. Głównym autorem odkrycia jest doktorantka z Uniwersytetu w Edynburgu Amelia Penny. To ona jako pierwsza znalazła skamielinę. Zauważyła, że kawałek szczęki pterozaura wystawał z wapiennej warstwy cypla The Brothers’ Point. Następnie grupa paleontologów zaczęła wydobycie całości skamieliny, która wkrótce trafiła do muzeum. Teraz trwają dalsze badania nad skamieliną, które prowadzi pochodząca z Polski doktorantka na Uniwersytecie w Edynburgu – Natalia Jagielska. – Dearc jest znakomitym dowodem na to, że paleontologia nigdy nie przestanie nas zdumiewać. Pterozaury, które zachowały się w tak dobrym stanie są niezwykle rzadkie. Dotychczas odnajdowano je głównie w Brazylii i Chinach – mówi Natalia Jagielska. I grew up watching BBC documentary programs, it's the thing that inspired me to go into sciences. And now, two decades on, I am presenting one of the best British fossils in centuries, on the same channel. Unbelievable. pic.twitter.com/pbSx0XgyOJ Pterozaury były pierwszymi latającymi kręgowcami. Najstarsze mogą pochodzić sprzed 230 milionów lat, jednak wcześniej nie było wiadomo, kiedy zaczęły osiągać duże rozmiary. Łącznie udało się odkryć ok. 120 gatunków pterozaurów. Dotychczas sądzono jednak, że w okresie jurajskim były one znacznie mniejsze. Dlatego nowe odkrycie rzuca nowe światło na życie i rozwój tych latających gadów. Pterozaury posiadały bardzo drobne kości, które umożliwiały im latanie. – Miały bardzo kruche, wydrążone kości. To czyni nasze odkrycie jeszcze bardziej wyjątkowym, ponieważ ta skamielina przetrwała ok. 160 milionów lat. Wciąż możemy zaobserwować piękne i ostre zęby, które lśnią, jakby żył zaledwie kilka tygodni temu – dodaje doktorantka. Natalia Jagielska dodaje również, że D. sgiathanach polował głównie na ryby i kałamarnice. Doktorantka Natalia Jagielska prezentuje skamielinę pterozaura, fot. Uniwersytet w Edynburgu Wstępna analiza kości wykazała, że D. sgiathanach nie był w pełni dojrzałym osobnikiem. Paleontolodzy szacują, że gdyby żył dłużej mógłby być jeszcze większy. Natomiast tomografia komputerowa wykazała, że pterozaur miał bardzo duże płaty wzrokowe. Według naukowców, oznacza to, że gad miał doskonały wzrok."
Neutralna emisja CO2 w branży lotniczej? Naukowcy proponują „słoneczną naftę”,https://www.national-geographic.pl/artykul/neutralna-emisja-co2-w-branzy-lotniczej-naukowcy-proponuja-sloneczna-nafte,Unknown,"['Nauka', 'Przyroda']","Nadmierna emisja CO2 przyczynia się nie tylko do przyspieszania zmian klimatycznych, ale również do rozpowszechnienia wielu chorób układu oddechowego i nie tylko. Według badań ograniczenie ruchu samochodowego w czasie kilkumiesięcznych lockdownów przyczyniło się do zapobieżenia przedwczesnych zgonów około 32 tys. osób na całym świecie – większość przypadków dotyczyła Chin. Mimo to najwięksi truciciele powietrza nadal nie wywiązują się ze swoich zobowiązań ograniczenia emisji dwutlenku węgla. Konkretne działania są podejmowane nie tylko na poziomie państw, ale również na arenie międzynarodowej. W październiku podczas walnego zgromadzenia Międzynarodowego Stowarzyszenia Transportu Powietrznego (IATA) linie lotnicze zobowiązały się osiągnąć zerową emisję CO2 do 2050 r. Zmiany w polityce klimatycznej branży lotniczej są bardzo ambitne, ale jak najbardziej możliwe. Podróżni już teraz zastanawiają się, jakie zmiany wprowadzą przewoźnicy. Ciekawy pomysł zaproponowali naukowcy Politechniki Federalnej w Zurychu (ETH) – produkcja neutralnego pod względem emisji dwutlenku węgla płynnego paliwa ze światła słonecznego i powietrza. W wyniku tego procesu powstaje gaz syntezowy, mieszanina wodoru i tlenku węgla, który jest następnie przetwarzany na naftę, metanol lub inne węglowodory. Autorzy metody przez ostatnie dwa lata testowali małą rafinerię solarną na dachu jednego z laboratoriów ETH w Zurychu. – Fabryka z powodzeniem demonstruje techniczną wykonalność całego procesu termochemicznego do przekształcania światła słonecznego i otaczającego powietrza w paliwa typu drop-in. System działa stabilnie w warunkach słonecznych i jest unikalną platformą do dalszych badań i rozwoju – przekonuje Aldo Steinfield, profesor i specjalista od odnawialnych źródeł energii. Jak dodaje, technologia jest już na tyle zaawansowana, że można zacząć testować ją na skalę przemysłową. Ze wstępnych analiz wynika, że gdyby paliwo zaczęło być produkowane na skalę przemysłową, kosztowałoby od 1,20 do 2 euro za litr. Naukowcy wskazują, że najlepszymi miejscami produkcji „słonecznej nafty” byłyby obszary pustynne. – Potencjał biopaliw jest ograniczony ze względu na niedobór gruntów rolnych, ale ta technologia umożliwia nam zaspokojenie globalnego zapotrzebowania na paliwo do silników odrzutowych poprzez wykorzystanie mniej niż jednego procenta suchej ziemi na świecie i niekonkurowanie z produkcją żywności lub paszy dla zwierząt gospodarskich – wyjaśnia Johan Lilliestam, kierownik grupy badawczej w Instytucie Zaawansowanych Studiów Zrównoważonego Rozwoju (IASS Potsdam) i profesor polityki energetycznej na Uniwersytecie w Poczdamie.  Początkowe koszty inwestycji są bardzo wysokie, dlatego naukowcy podkreślają, że nieocenione będzie wsparcie ze strony polityków i rządzących. Przewidują, że wykorzystanie słonecznej technologii już przez 0,1 proc branży miałoby niewielki wpływ na koszty latania, ale promowałoby budowę zakładów produkcyjnych i uruchomiłoby krzywą uczenia się, która mogłaby prowadzić do ulepszeń technologicznych i niższych cen."
Archeolodzy odkryli ślady osadnictwa na terenie współczesnej Rosji sprzed 10 tys. lat,https://www.national-geographic.pl/artykul/archeolodzy-odkryli-slady-osadnictwa-na-terenie-wspolczesnej-rosji-sprzed-10-tys-lat,Unknown,"['Odkrycia', 'Historia']","Osady pochodzą sprzed ok. 10 tys. lat z wczesnego etapu rozwoju kultury Butowo, określanej jako społeczność mezolitycznych łowców-zbieraczy, którzy zamieszkiwali głównie dorzecze górnej Wołgi w zachodniej Rosji. W tym okresie lodowce pokrywające większą część Eurazji już się cofnęły, a megafauna w większości wymarła w tym regionie. Dowody działalności mezolitycznej na tym obszarze zostały zidentyfikowane już w latach 70-tych i 80-tych, ale po raz pierwszy przeprowadzono systematyczne wykopaliska w celu określenia zakresu pozostałości archeologicznych przed budową autostrady M12 Moskwa-Niżny Nowogród-Kazań. W pobliżu wsi Małe Okulowo archeolodzy przebadali pięć stanowisko o łącznym obszarze obejmującym ponad 10 000 metrów kwadratowych. Oprócz obiektów z okresu mezolitu, odkryto również te z późniejszych epok - neolitu, brązu i wczesnej epoki żelaza. Epoka brązu jest tam reprezentowana przez krótkotrwałe osady starożytnych hodowców bydła kultury fatjanowskiej, którzy przybyli z zachodu, oraz kultury pozdniakowskiej, związanej ze stepami południowej Rosji. Tereny w okolicy wsi Małe Okulowo były prawdopodobnie miejscami gdzie istniały sezonowe osady mezolityczne, w których archeolodzy odkryli pozostałości materialne wskazujące na polowanie i rybołówstwo dzięki licznym nagromadzeniom artefaktów krzemiennych oraz dużej liczbie kości zwierząt i ryb. W jednym ze stanowisk badacze natrafili na ślady chaty, gdzie odkryli palenisko i dwa sztuczne doły.  Na wszystkich stanowiskach odkopano dużą liczbę artefaktów krzemiennych, w tym groty strzał, skrobaki, przekłucia i fragmenty siekiery. Małe Okulowo posiada również duże nagromadzenie odpadów z produkcji krzemienia, co sugeruje, że było to centrum produkcji narzędzi krzemiennych i broni. Dzięki użyciu planigrafii ( czyli inaczej: tomografii, w której trójwymiarowe obrazy wewnętrznej struktury obiektu stałego są tworzone poprzez propagację fal energii przez ten obiekt), zidentyfikowano kilka dużych stref obfitujących w znaleziska. O produkcji kamienia świadczyła ogromna ilość znalezionych rdzeni i odłupków: ostrzy, płatków, wiórów i łusek.

Z osadnictwem w okolicy Butowa związana jest bogata kultura materialna, w skład której wchodzą kościane harpuny, krzemienne noże, szpady i skrobaki. Znaleziono też inne przedmioty, jak groty strzał do polowań (wykonane głównie z krzemienia). Co ważne pomimo obfitych znalezisk, jednocześnie brak jest na omawianym terenie ceramiki. „Odkopane tu narzędzia krzemienne są podobne do innych, pochodzących z obszarów leśnych Europy Wschodniej od Bałtyku do Uralu i mówią nam wiele o więzach kulturowych ludności tego rozległego terytorium we wczesnym mezolicie"" - piszą archeolodzy prowadzący wykopaliska w komunikacie prasowym Instytutu Archeologii RAS. "
"Małpy rutynowo spożywają owoce zawierające alkohol. Czy to wyjaśnia, skąd się wzięła ludzka skłonność do „procentów”?",https://www.national-geographic.pl/artykul/malpy-rutynowo-spozywaja-owoce-zawierajace-alkohol-czy-to-wyjasnia-skad-sie-wziela-ludzka-sklonnosc-do-procentow-220404010729,Unknown,['Przyroda'],"Ludzie często sięgają po alkohol, mimo że najczęściej doskonale sobie zdają sprawę ze zgubnych skutków, jakie towarzyszą jego konsumpcji. Miłośnicy kieliszka wina czy kufla piwa ryzykują m.in. popadnięciem w uzależnienie, otyłością i cukrzycą. Co więc sprawia, że alkohol stanowi dla nas pokusę? To pytanie, które od kilkunastu lat zadaje sobie Robert Dudley, biolog z Uniwersytetu Kalifornijskiego w Berkeley. W 2014 r. wydał on książkę na ten temat, która zyskała sławę. W książce „The Drunken Monkey: Why We Drink and Abuse Alkohol” Dudley przestawił teorię, która – od tytułu jego pracy – została nazwana hipotezą pijanej małpy. Mówi ona, że inklinacja ludzi do napojów wysokoprocentowych została odziedziczona po bardzo starych ewolucyjnie, wspólnych przodkach z małpami. Mieli oni odkryć, że sfermentowane owoce są doskonałym źródłem kalorycznego pożywienia. Powstała osiem lat temu teoria nie była jednak poparta żadnymi dowodami. Dudley nie przedstawił danych, które pokazywałyby, że małpy żyjące w naturze celowo sięgają po owoce zawierające alkohol. Nie było też pewne, czy w ogóle metabolizują etanol. A jednak tak właśnie najprawdopodobniej się dzieje. Wykazały to badania dziko żyjących małp – czepiaków czarnorękich (Ateles geoffroyi) – wykonane w Panamie. Przeprowadziła je prymatolożka Christina Campbell z Uniwersytetu Stanowego Kalifornii w Northridge oraz jej studentka Victoria Weaver. Ich praca na ten temat została opublikowana w czasopiśmie naukowym „Royal Society Open Science”. Naukowczynie obserwowały małpy żyjące na panamskiej wyspie Barro Colorado. Zauważyły, że czepiaki rutynowo sięgają po owoce z karaibskiego drzewa śliwiec mombin (Spondias mombin). Małpy wybierały owoce dojrzałe, które już fermentowały. Badaczki sprawdziły, że zawierały one między 1 a 2 proc. alkoholu. Oprócz tego przebadały również mocz sześciu czepiaków. Okazało się, że aż w pięciu przypadkach zawierał on metabolity etanolu. Były to związki organiczne takie jak glukuronid etylu, które powstają w efekcie rozkładu alkoholu w organizmie. To stanowi dowód, że organizm małp metabolizuje etanol. Dlaczego te zwierzęta wybierają właśnie żywność z „procentami”? – Małpy sięgają po owoce z etanolem, ponieważ zawierają one więcej kalorii niż owoce, w których jeszcze nie rozpoczęła się fermentacja – mówi Campbell. – A więcej kalorii oznacza więcej energii – dodaje. Jej zdaniem dokładnie z tych samych powodów fermentujące owoce mogli wybierać wspólni przodkowie małp i ludzi. – Dopiero zwiększona konsumpcja takich owoców ujawniła efekty psychoaktywne wywoływane przez etanol – mówi. Robert Dudley zwraca uwagę, że choć badanie daje pierwsze dowody potwierdzające jego teorię, to nie odpowiada na pytanie, czy małpy odczuwają hedonistyczne skutki działania alkoholu. – Prawdopodobnie małpy się nie upijają – komentuje Dudley. – Ich jelita wypełniają się owocową pulpą szybciej, niż zdążą poczuć alkoholowe upojenie."
Niezwykłe odkrycie. Podwodni archeolodzy odnaleźli ster z pierwszego okrętu HMS Invincible,https://www.national-geographic.pl/artykul/niezwykle-odkrycie-podwodni-archeolodzy-odnalezli-ster-z-pierwszego-okretu-hms-invicible-220609125638,Unknown,"['Odkrycia', 'Historia']","2022 jest niewątpliwie rokiem poszukiwaczy wraków. W marcu po 107 latach odnaleziono 44-metrową barkentynę Endurance. Statek sir Ernesta Shackletona zatonął w 1915 roku po tym, jak został zmiażdżony przez lód na niezwykle mroźnym Morzu Weddella. Z kolei na początku czerwca Kolumbijczykom udało się dotrzeć do wraku hiszpańskiego galeonu wojennego San José, który zatonął w 1708 roku. Na jego pokładzie znajdował się skarb, który dziś warty jest ok. 15 miliardów dolarów. Co ciekawe, okazało się, że nieopodal okrętu zatonęły dwa inne statki. Szukanie wraków na dnie oceanu to bardzo trudne zadanie. Tym razem naukowcy jednak mieli poprzeczkę postawioną jeszcze wyżej. Próbowali odnaleźć zaginiony ster pierwszego HMS invincible. Poszukiwania igły w stogu siana podjęli się uczeni z Bournemouth University wraz z naukowcami z brytyjskiej organizacji Marine Archaeology Sea Trust. Dokładna lokalizacja wraku została ustalona w 1979 roku, ale dopiero 38 lat później rozpoczęła się misja odzyskiwania HMS Invicible. Przez pięć lat pracy udało się odnaleźć prawie wszystkie części i artefakty z okrętu liniowego – oprócz steru, który pozostawał zaginiony. Aż do dziś. Podwodni archeolodzy odnaleźli ster niedaleko wraku.  Eksperci twierdzą, że gdy statek tonął, ster odłamał się od tylnicy i zaginął w czeluściach Solentu. Po trudnych poszukiwaniach, 24 maja zespół badaczy kierowany przez naukowców z Bournmouth University odnalazł ostatnią, brakującą część HMS invincible. Znajdowała się około 60 metrów od wraku. Nurkowie, którzy odnaleźli ster, twierdzą, że chociaż jest dobrze zachowany, to należy szybko przeprowadzić działania konserwacyjne, ponieważ w każdej chwili może ulec zniszczeniu – niedługo planujemy zakopać go workami z piaskiem, aby uchronić go przed dalszą erozją. W niedalekiej przyszłości chcielibyśmy wydobyć go na powierzchnie – mówi dr Dan Pascoe, archeolog z Bournemouth University. Uczeni przyznają również, że zlokalizowanie tego elementu było czasochłonnym zadaniem – Konsekwentnie przeprowadzaliśmy rutynowe badania dna morskiego. Pewnego razu zobaczyliśmy pewną anomalię w piasku. Założyliśmy, że to właśnie może być ster – wspomina dr Pascoe. Badacze postanowili więc zbadać to miejsce. Jako pierwsze odnalazły ster dr Rachel Bynoe z Uniwersytetu w Southampton, która brała udział w badaniach oraz Heather Anderson z organizacji Maritime Archeology Trust. Jednak dopiero podczas drugiego nurkowania, badacze sfotografowali znalezisko i uwiecznili je na nagraniu wideo. HMS Invincible był 74-działowym okrętem liniowym, który został zwodowany w 1744 roku przez francuską marynarkę wojenną. Bardzo krótko jednak należał do Francuzów. 3 lata później w trakcie I bitwy u przylądka Cabo Fisterra, w zachodniej Galicji w północnej Hiszpanii został przechwycony przez brytyjską Royal Navy. Był to okres austriackiej wojny sukcesyjnej w latach 1740–1748. Liniowiec eskortował wówczas konwój francuskich statków handlowych."
Czy dziwne sygnały pochodzące z kosmosu zarejestrowane na Antarktydzie są dowodem na istnienie równoległego wszechświata?,https://www.national-geographic.pl/artykul/czy-dziwne-sygnaly-pochodzace-z-kosmosu-zarejestrowane-na-antarktydzie-sa-dowodem-na-istnienie-rownoleglego-wszechswiata,Unknown,"['Kosmos', 'Odkrycia']","Sygnały, o których mowa, zostały wykryte przez anteny radiowe NASA, które unoszą się ponad Antarktydą dzięki specjalnemu balonowi. Urządzenie, o nazwie (w wolnym tłumaczeniu) Antarktyczna Antena Impulsowa (z ang. ANITA), odbiera sygnały radiowe powstające w momencie, w którym, cząstki wysokoenergetyczne trafiające na naszą planetę dalekiego kosmosu stykają się z ziemską atmosferą. Niektóre fale trafiają do anten bezpośrednio, inne najpierw odbijają się od lodu na powierzchni kontynentu. ANITA potrafi je odróżniać odróżnić. To bardzo ważne, ponieważ w trakcie swoich misji system odebrał sygnały, które wydawały się być anomaliami. Wydawały się pochodzić z... powierzchni Ziemi. „To oznacza, że musiały przebyć część ostatniego etapu swej drogi przechodząc przez ziemski grunt, zanim ostatecznie zostały wychwycone przez nasze anteny"" - mówi fizyk Stephanie Wissel z Uniwersytetu Pensylwanii, która pracuje przy eksperymencie ANITA.  Wyjaśnieniem tej „anomalii” są neutrina. To wysokoenergetyczne cząstki, które mogą bez problemu przejść przez niemal każdy materiał, Dodatkowo wytwarzają też specyficzne impulsy radiowe, które wychwyciła ANITA. Aby dokładniej zbadać niezwykłe sygnały, fizycy skorzystali z innego urządzenia: teleskopu „IceCube” (dosł. kostka lodu). To wyjątkowy teleskopu neutrinowy, który nie przypomina jednak typowego urządzenia jakie kojarzymy z tym słowem. To system detektorów połączonych w długie łańcuchy, które zostały zakopane w okolicach bieguna południowego. Neutrina przechodzące przez lód mogą wytwarzać inne cząstki, które z kolei emitują małe błyski światła. To właśnie te rozbłyski ma za zadanie wykryć teleskop „IceCube”. Jednak użycie specyficznego teleskopu, o nie mniej osobliwej nazwie, nie dało żadnych rezultatów. „Jeśli sygnał z anteny ANITA był natury astrofizycznej, to powinniśmy byli być w stanie zauważyć jego wykrycie przez teleskop „IceCube”. Nic takiego się jednak nie stało"", zdradza fizyk Justin Vandenbroucke z Uniwersytetu Wisconsin, który jednym z naukowców pracujących w obserwatorium neutrin. "
"Zaskakujące nowe zdjęcia Marsa pokazują wielki okrągły znak i gigantyczne, jakby wydrapane szponami rysy. Co to jest?",https://www.national-geographic.pl/artykul/zaskakujace-nowe-zdjecia-marsa-pokazuja-wielki-okragly-znak-i-gigantyczne-jakby-wydrapane-szponami-rysy-co-to-jest-220509011638,Unknown,['Kosmos'],"Tantal był synem Zeusa i nimfy Pluto. Zachęcony własnymi sukcesami, pewnego dnia postanowił rzucić wyzwanie bogom. Zaprosił ich na ucztę, na której podał im do zjedzenia ciało własnego syna. Był ciekawy, czy bogowie domyślą się, z czego przygotowany jest posiłek. Za karę Tantal został strącony do Hadesu. Tam poddano go okrutnej torturze. Siedział zanurzony po szyję w wodzie, a nad nim rosło drzewo rodzące smaczne owoce. Mimo to Tantal cierpiał głód i pragnienie. Gdy tylko próbował się napić, woda uciekała. Natomiast kiedy chciał sięgnąć i zerwać owoc, gałąź odsuwała się tak, by nie mógł jej dosięgnąć. Imię bohatera greckiej mitologii można znaleźć nie tylko w zbiorach mitów. Jest również na trwałe powiązane z jednym z rejonów Marsa. Tantalus Fossae to nazwa gigantycznego systemu uskoków. Tworzą one wschodnie zbocze marsjańskiego wulkanu Alba Mons. Na Czerwonej Planecie, podobnie jak na Ziemi, znajdują się wulkany. Wyglądają jednak zupełnie inaczej niż na naszej planecie. Alba Mons, największy wulkan Marsa, jest niski, ale niezwykle rozległy. W zależności od kierunku wypływy lawy mają od 2 do 3 tys. km. Stoki tego wulkanu mają bardzo małe nachylenie. Liczy ono maksymalnie tylko 0,5 stopnia. Kiedy wulkan się wypiętrzał, skorupa Marsa popękała. Utworzyły się na niej gigantyczne podłużne uskoki, mające ponad tysiąc kilometrów długości. Należąca do Europejskiej Agencji Kosmicznej (ESA) sonda Mars Express przesłała właśnie na Ziemię zdjęcia jednego z rejonów otaczających Alba Mons. Tantalus Fossae jest na nich malowniczo pocięty długimi rowami tektonicznymi. Teren wygląda, jakby ktoś wydrapał w ziemi rowy ogromnymi, ostro zakończonymi szponami. Zdjęcie – a właściwie obraz wygenerowany dzięki mapowaniu powierzchni Czerwonej Planety – jest bardzo dokładne. Jeden piksel odpowiada 18 metrom. Użyte kolory są rzeczywiste. Tak właśnie wyglądałby Mars oglądany przez człowieka. Jednak opublikowane przez ESA zdjęcia nie tylko cieszą oko. Dostarczają również naukowych informacji o tym, jak kształtowała się powierzchnia Marsa. Najbardziej charakterystycznym elementem pokazanych ujęć jest ogromny krater uderzeniowy. Uważne przyjrzenie się mu – zwłaszcza w rzucie z góry – ujawnia, że ten element marsjańskiego krajobrazu jest starszy niż uskoki Tantalus Fossae. Widać bowiem, jak niektóre ze żłobień przecinają krater. „To wskazuje, że musiał być obecny na Marsie, jeszcze zanim wulkan się wypiętrzył i utworzył Tantalus Fossae” – napisano w informacji prasowej ESA. Na zdjęciach są jednak jeszcze inne, mniejsze kratery. One z kolei są młodsze niż długie rysy znaczące powierzchnię Marsa. Mars Express obrazuje Czerwoną Planetę z pomocą High Resolution Stereo Camera (HRSC). Urządzenie dostarcza pięknych ujęć, pokazujących niezwykłe formacje geologiczne na powierzchni Marsa. Jak podaje ESA, już siedem lat temu sonda sfotografowała 97 proc. powierzchni Marsa z dokładnością 60 metrów na piksel."
Co warto zobaczyć w województwie kujawsko-pomorskim? Podpowiadamy,https://www.national-geographic.pl/artykul/atrakcje-kujawsko-pomorskie-co-warto-zobaczyc-w-tym-wojewodztwie,Redakcja,"['Historia', 'Przyroda']","  Poszczególne województwa w Polsce znacząco różnią się między sobą, ale mówiąc o regionach, które w największym stopniu akcentują swoją odrębność, należy wskazać przede wszystkim na kujawsko-pomorskie. Kultura, obyczaje i przede wszystkim mowa, którą posługują się mieszkańcy tego obszaru - województwa kujawsko-pomorskiego nie sposób pomylić z żadnym innym. Już sam ten fakt może uzasadnić wycieczkę w tamte strony, jednak po dotarciu na miejsce każdy przekona się, że bliższe poznanie życia mieszkańców regionu będzie jedynie przyjemnym bonusem, dodawanym do lokalnych atrakcji. Co warto zobaczyć? Kujawsko-pomorskie zapewnia moc atrakcji, a poniżej omawiamy najciekawsze z nich. Początki państwa polskiego kojarzone są przede wszystkim z Wielkopolską. Trzeba jednak wiedzieć, że także w regionie kujawsko-pomorskim znajdziemy wiele śladów historii, które pamiętają jeszcze czasy dawnych władców, a niektóre z nich są jeszcze starsze. Województwo, które chcemy wam przybliżyć, dosłownie obfituje w stare grobowce, ruiny zamków i miejsca o niepodważalnej wartości historycznej. Nie brakuje tam też starych kościołów, ale to nie one stanowią najbardziej charakterystyczną wizytówkę regionu.  Tym, co rozsławia ten obszar nie tylko w Polsce, ale i Europie, jest Muzeum Archeologiczne w Biskupinie. Odkrycie dawnej osady na terenach niewielkiej wioski to w ujęciu historycznym i archeologicznym przełomowe wydarzenie. Województwo kujawsko-pomorskie należy docenić także  za niezrównane walory przyrodnicze i krajobrazowe. Niemała w tym zasługa polodowcowego ukształtowania terenu. Wspaniałe obszary przyrodnicze ściągają tam miłośników natury z całej Polski i raczej nikt z odwiedzających nie żałuje wyprawy w te strony. Które z kujawsko-pomorskich atrakcji warto zobaczyć? Przedstawiamy nasze propozycje. Ciekawe miejsca w kujawsko-pomorskim? Dla nikogo nie będzie chyba niespodzianką, że w pierwszej kolejności polecimy wam wycieczkę do Biskupina. Odkryta tam osada, która niegdyś gromadziła ok. 100 domostw, była ważnym ośrodkiem kultury łużyckiej. Badania archeologiczne udowodniły, że gród wybudowano z drzew ściętych mniej więcej w 748 roku p.n.e. Ziemie te były zamieszkiwane do V wieku p.n.e. Dziś możemy podziwiać tam wiele artefaktów przypominających nam o dawnych ludach, zasiedlających te tereny.   Skoro o muzeach mowa, będąc w kujawsko-pomorskim, koniecznie trzeba zobaczyć przynajmniej jeden z tamtejszych skansenów. Niektóre z nich zlokalizowano w miastach, ale z punktu widzenia zwiedzających najatrakcyjniejsze są te, które ""wyrastają"" w naturalnym otoczeniu. Składający się z dawnej wsi i zespołu parowo-pałacowego skansen w Kłóbce zajmuje malownicze tereny przy rzece Lubienka. Tradycyjna zabudowa, jak i pochodzące z epoki narzędzia i przedmioty codziennego użytku, zabierają zwiedzających w podróż do XVIII-wiecznej wioski. We wsi Bobrowniki możemy podziwiać ruiny dawnej warowni obronnej, wzniesionej w XIV wieku, najprawdopodobniej na polecenie księcia Władysława Garbacza. Do dziś zachowały się tylko śladowe pozostałości dawnej fortecy - fragment wieży i murów obronnych. Nie oznacza to jednak, że miejsce to należy omijać szerokim łukiem, nic z tych rzeczy. Ruiny robią ogromne wrażenie, nie tylko na osobach zafascynowanych historią.  Zamki kujawsko-pomorskie to jedno z największych bogactw historycznych tego regionu. Kolejny ciekawy obiekt z tej kategorii to pozostałości zamku zamku krzyżackiego w Świeciu. Gotycko-renesansowa budowla, rozplanowana na polu kwadratu, została wzniesiona między Wisłą a Wdą. Kiedyś zamek składał się z dwóch prostopadłych części. Główna, zorientowana na stronę północno-zachodnią, zwracała się w kierunku Wdy. Obiekt został zniszczony w XVII wieku, w czasie szwedzkich najazdów.  Przed nami dość nietypowe atrakcje turystyczne. Kujawsko-pomorskie, choć nie każdy o tym wie, ma swoje własne piramidy. Co ciekawe, niektóre z nich są starsze od swoich egipskich odpowiedników! Mówimy tu zatem o najstarszych budowlach megalitycznych w Polsce. Obiekty te są zlokalizowane na obszarze trzech wsi - Gaj Stolarski, Wietrzychowice i Sarnowo. Naukowcy określają wiek grobowców na 5500 lat, co w praktyce oznacza, że powstały 1000 lat wcześniej niż Północna Piramida w Dahszur. Nie jest jednak jasne, kto spoczął w komorach grobowych. Istnieje hipoteza, według której chowano tam pierwszych władców Kujaw, jednak naukowcy nie są w stanie tego potwierdzić.  W powiecie włocławskim leży niewielkie miasto Kowal. Co w nim wyjątkowego? Kiedyś stanowiło ono królewskie miasto Korony Królestwa Polskiego, a urodził się tam nie kto inny, jak sam Kazimierz Wielki. W miasteczku nie ma zbyt wielu ciekawych atrakcji, ale będąc w pobliżu, warto udać się pod pomnik ostatniego monarchy z dynastii Piastów.  Kolejnym ważnym miejscem, którego nie może przegapić żaden miłośnik historii, jest Góra Zamkowa. W XV wieku Krzyżacy przypuścili oblężenie na stojący tam zamek. Po 3-dniowych walkach, rycerze zakonu zdołali obiekt. Najazdu nie przeżył żaden mieszkaniec zamku. Po splądrowaniu dóbr, najeźdźcy podpalili zabudowania, pozostawiając po sobie tylko zgliszcza. Dziś o tym wydarzeniu przypominają tylko pozostałości murów i wybudowany na szczycie wzgórza krzyż. Czas na atrakcje dla wielbicieli dzikiej przyrody. Bory Tucholskie to największy w Polsce kompleks borów sosnowych. Obszar leśny rozciąga się w dorzeczu Wdy i Brdy, na terenie równiny Tucholskiej i Charzykowskiej. Miejsce to zaskakuje nie tylko malowniczym krajobrazem, ciekawą rzeźbą terenu oraz bogactwem flory i fauny, ale także niezmąconą ciszą. Trudno wyobrazić sobie lepsze miejsce dla osób chcących oderwać się od miejskiego zgiełku.   Kolejną oazą spokoju jest wspaniały park krajobrazowy, rozciągający się między Gostyniem, Włocławkiem i Kowalem. W rozległych kompleksach leśnych można podziwiać wiele wspaniałych okazów przyrody, w tym objęty ochroną 300-letni dąb Jan. Nie brakuje tam także malowniczych jezior."
Podróż do jądra niedoszłej planety. NASA szykuje misję na Psyche – asteroidę zbudowaną z cennych metali,https://www.national-geographic.pl/artykul/podroz-do-jadra-niedoszlej-planety-nasa-szykuje-misje-na-psyche-asteroide-zbudowana-z-cennych-metali-220204125906,Unknown,['Kosmos'],"Już 1 sierpnia 2022 r. wystartuje jedna z najciekawszych misji NASA zwana Psyche. Prowadzi ją Uniwersytet Stanowy w Arizonie oraz Laboratorium Napędu Odrzutowego Centrum NASA (JPL). Projekt należy do grupy misji Discovery, czyli relatywnie szybkich w przygotowaniu i niedrogich misji o wysokich walorach naukowych. I tym razem nazwa misji nie jest zagmatwanym akronimem, lecz odnosi się bezpośrednio do celu podróży. A jest nim unikatowa asteroida Psyche. Składa się ona w 95 procentach z metalu i ma średnicę ponad 240 kilometrów. Zdaniem naukowców Psyche może być niklowo-żelaznym jądrem młodej planety, która utraciła skorupę w wyniku kolizji z innymi ciałami. Pochodzi z początku kształtowania się Układu Słonecznego. W okresie formowania się Układu Słonecznego często dochodziło do tworzenia się planetozymali. To zalążki planet, które następnie zderzały się ze sobą. Młody planetozymal obrasta materią, staje się coraz bardziej masywny. W jego wnętrzu dochodzi do rozdzielenia się pierwiastków. – Te ciężkie schodzą do środka, formując jądro. Lżejsze tworzą zewnętrzną warstwę. Ta, po zderzeniu z innym ciałem niebieskim, rozpada się. Zostaje wówczas samo metalowe jądro niedoszłej planety – mówi profesor Leszek Błaszkiewicz, astronom z Uniwersytetu Warmińsko-Mazurskiego w Olsztynie. Tak też się prawdopodobnie stało w przypadku Psyche. I właśnie to odsłonięte jądro budzi największe zainteresowanie naukowców. Dzieje się tak między innymi dlatego, że chociaż sami żyjemy na planecie z metalowym jądrem, to bezpośrednie badania tegoż jądra są praktycznie niemożliwe. A Psyche jest jak okno w czasoprzestrzeni. Da nam możliwość przyjrzenia się gwałtownej historii powstawania planet skalistych. Misja Psyche weszła już w ostatnią fazę przygotowań. Sonda wyposażona jest w cztery główne instrumenty naukowe: Co ciekawe, sonda będzie komunikowała się z JPL dzięki nowej technologii laserowej. To tzw. Deep Space Optical Communication (DSOC). Technologia ta koduje dane w fotonach, a nie w falach radiowych. To pozwala na wydajną komunikację między sondą w kosmosie a Ziemią. Używanie światła zamiast fal radiowych pozwala sondzie przekazywać więcej danych w tym samym czasie. Asteroida Psyche składa się w 95 procentach z metalu, co czyni ją potencjalnym celem dla górnictwa kosmicznego. Od dłuższego czasu mówi się o tym, że jeśli chcemy wyjść poza Ziemię – tworzyć bazy na innych planetach, rozwijać transport – konieczne będzie wykorzystanie do tego celu kosmicznych skarbców. Takim właśnie obiektem jest Psyche. – Statki eksploracyjne będą kolejną generacją sond badawczych. Posłużą do badania złoża i mapowania ciała, na którym ma dojść do wydobycia, lub które ma zostać przetransferowane do punktu „górniczego” w okolicach Księżyca. Przykłady takich statków to Lucy, Hayabusa2, DART, Osiris Rex czy właśnie Psyche. Dopiero wiedza uzyskana dzięki badaniom „podłoża” sprawi, że będziemy mogli eksperymentować i tworzyć pierwsze statki lub maszyny wydobywcze sensu stricto – mówi Kamil Muzyka, doktorant Instytutu Nauk Prawnych PAN zajmujący się prawem górnictwa i produkcji kosmicznej. Wykorzystanie konkretnego surowca zależeć będzie od rozwoju kilku uzupełniających się technologii. Chodzi o technologie bezpiecznego zwożenia dużych mas ładunkowych na Ziemie, przetwórstwa na orbitach oraz produkcji z wykorzystaniem tych surowców poza Ziemią. – Budowanie orbitalnych elektrowni i rozbudowywanie infrastruktury kosmicznej będą napędzać się samoistnie wraz z przesuwaniem się ekonomicznego środka ciężkości naszej cywilizacji z Ziemi coraz bardziej w przestrzeń kosmiczną. Tak samo nowe rozwiązania technologiczne i odkrycia będą zmieniać naszą perspektywę na gospodarkę globalną czy wręcz poliglobalną – wyjaśnia Kamil Muzyka."
6 najlepszych filmów o tematyce ekologicznej podczas 19. MDAG online [Klimat na zmiany],https://www.national-geographic.pl/artykul/6-najlepszych-filmow-o-tematyce-ekologicznej-podczas-19-mdag-online-klimat-na-zmiany-220530015523,Redakcja,['Przyroda'],"Zmiany klimatyczne pozostają jednym z najważniejszych problemów współczesnego świata. To dlatego twórcy festiwalu Millennium Docs Against Gravity od lat niezmiennie przyglądają się analizom zagrożeń środowiskowych, jak i możliwym rozwiązaniom, dającym nadzieję na lepszą przyszłość. Filmowe spojrzenie na kwestie związane z klimatem jest prezentowane w sekcji „Klimat na zmiany"", której patronem od tego roku jest Visa – nowy partner festiwalu. W tegorocznej sekcji „Klimat na zmiany"" znalazło się 6 różnorodnych tytułów, które w szerokim ujęciu prezentują zagadnienia związane z ekologią. Wszystkie zostaną zaprezentowane w części online festiwalu do 5 czerwca na mdag.pl. Widzowie 19. Millennium Docs Against Gravity mogą zobaczyć świetnie przyjęty przez recenzentów i publiczność ostatniego festiwalu w Cannes film „Krowa” (Cow) zdobywczyni Oscara Andrei Arnold, który w części kinowej festiwalu otrzymał Green Warsaw Award. „Krowa"" to studium życia mlecznej krowy Lumy. Film jest próbą filozoficznego rozważenia losu i praw zwierząt hodowlanych, bezrefleksyjnie wykorzystywanych przez ludzi. Autorką zdjęć do filmu jest polska operatorka Magda Kowalczyk, która otrzymała w tym roku Nagrodę Canon za najlepsze zdjęcia. Kadr z filmu „Krowa"", fot. Kate Kirkwood Z kolei z drugą częścią trylogii orkiestrowych, spektakularnych wizualnie filmów, powraca na Festiwal reżyserka Jennifer Peedom. Jej film „Rzeka” (River), opowiadający o roli rzek we współczesnym świecie, to zbiór zachwycających obrazów z 39 krajów autorstwa najlepszych fotografów przyrody (m.in. Yanna Arthusa-Bertranda), wzbogacony narracją czytaną przez Willema Dafoe i muzyką w wykonaniu Australijskiej Orkiestry Kameralnej. W ścieżce dźwiękowej wykorzystano zarówno klasyczne utwory J.S. Bacha czy A. Vivaldiego, jak i kawałki kapeli Radiohead. Kadr z filmu „Rzeka"", fot. materiały prasowe Znany festiwalowej publiczności jest też Rahul Jain, który w swoim najnowszym filmie „Niewidzialne demony” (Invisible Demons) ukazuje skalę zanieczyszczeń w 30-milionowej metropolii, swoim rodzinnym New Delhi. Reżyser, który sam nazywa siebie „dzieckiem klimatyzacji”, przedstawia perspektywę zwykłych mieszkańców miasta, bez dostępu do wody pitnej i cierpiących na choroby układu oddechowego. Rozmawia z rikszarzami, kierowcami ciężarówek i rolnikami, a ich reakcje na katastrofalne zanieczyszczenie miasta i całych Indii są fatalistyczne.  Kadr z filmu „Niewidzialne demony"", fot. TOINEN KATSE OY MA.JA.DE. FILMPRODUKTIONS GMBH (2021)-2 W sekcji „Klimat na zmiany"" przyglądamy się też wyjątkowym ludziom – zarówno jednostkom, jak i zbiorowościom – którzy z działań na rzecz środowiska naturalnego i aktywizmu uczynili życiową misję, dając innym przykład i nadzieję na zmiany. Film „Simona” (Simona), reż. Natalia Koryncka-Gruz, przybliża postać słynnej polskiej biolożki, pionierki ekofeminizmu i popularyzatorki nauki Simony Kossak. To również magiczna podróż w głąb Puszczy Białowieskiej, tej pradawnej, ale także tej współczesnej. Kadr z filmu „Simona"", fot. Materiały prasowe O nowym pokoleniu środowiskowych aktywistów i aktywistek oraz wyzwaniach, z jakimi przychodzi im się mierzyć, opowiada film „Wszyscy jesteśmy zwierzętami” (Just Animals), w reżyserii Vesy Kuosmanena i Saili Kivelä. Bohaterkami tej filmowej opowieści o dorastaniu do aktywizmu są dwie młode siostry. Saila działa na rzecz praw zwierząt hodowlanych, a jej starsza siostra Mai wybrała inną ścieżkę – politykę. Saila obawia się, że może stać się ona częścią machiny, z którą obie walczyły. Kadr z filmu „Wszyscy jesteśmy zwierzętami"", fot. materiały prasowe To filmowy portret jednego z najważniejszych współczesnych ruchów na rzecz klimatu. „Rebellion” (Rebellion). To fascynująca historia XR, czyli Extinction Rebellion, ruchu, który protestuje przeciwko bierności polityków wobec zmian klimatu i wymierania gatunków. Poznajemy wzloty i upadki XR, wewnętrzne problemy i starcia wśród członków. To film o pasji, frustracjach i ambicjach, pokazujący jak ogromny wpływ może mieć pokojowe nieposłuszeństwo obywatelskie, a także z jakimi wyzwaniami wiąże się funkcjonowanie takiej grupy. Kadr z filmu „Rebellion"", fot. Materiały prasowe"
"Duży Wóz, Wielki Wóz czy Wielka Niedźwiedzica? Jak nazywa się ten układ gwiazd? Czy widać go cały czas na niebie?",https://www.national-geographic.pl/artykul/duzy-woz-wielki-woz-czy-wielka-niedzwiedzica-jak-nazywa-sie-ten-gwiazdozbior-czy-widac-go-caly-czas-na-niebie,Unknown,['Kosmos'],"Ludzie od wieków z przyjemnością przyglądają się nocnemu niebu. W gwiazdach, które na nim widzą, dopatrują się postaci, zwierząt, przedmiotów. Krótko mówiąc – wzorów oddających to, co znają z życia na Ziemi. Dla mieszkańców półkuli północnej jeden z tych wzorów jest szczególnie łatwy do rozpoznania. To siedem jasnych gwiazd układających się w charakterystyczny kształt wozu z długim dyszlem. Gwiazdy są dobrze widoczne, nawet gdy patrzymy z terenów silnie zanieczyszczonych światłem (takich jak miasta czy nawet metropolie). Ten wzór to oczywiście Duży Wóz, czyli inaczej Wielki Wóz. Nie jest to jednak gwiazdozbiór. I wcale nie stanowi synonimu Wielkiej Niedźwiedzicy. Czym więc tak naprawdę jest Wielki Wóz? Wielka Niedźwiedzica jest gwiazdozbiorem. Czyli, innymi słowy, jest to pewien obszar na strefie niebieskiej, który został wyróżniony i ma nazwę uznaną przez Międzynarodową Unię Astronomiczną. Liczy 125 gwiazd widocznych gołym okiem z Ziemi. Wielki Wóz (inaczej Duży Wóz) natomiast stanowi tzw. asteryzm. Asteryzm to charakterystyczny układ gwiazd, który jednak nie jest oficjalnym gwiazdozbiorem zatwierdzonym przez Międzynarodową Unię Astronomiczną. Wielki Wóz ma jednak istotny związek z Wielką Niedźwiedzicą – jest jej najbardziej znaną częścią. W skład Wielkiego Wozu wchodzi siedem gwiazd. Jest to jednocześnie siedem najjaśniejszych gwiazd Wielkiej Niedźwiedzicy. Jakie to gwiazdy? Patrząc od końca dyszla, Wielki Wóz tworzą: Wszystkie te nazwy wywodzą się od słów arabskich. Alkaid np. pochodzi od arabskiego wyrażenia oznaczającego „pierwsza z płaczek”. W Wielkim Wozie „płaczkami” były gwiazdy Alkaid, Mizar i Alioth. Wszystkie siedem gwiazd, które wchodzą w skład Wielkiego Wozu, jest większych od Słońca. Największą jest Alkaid, której masa odpowiada masom pięciu Słońc. Z kolei najdalej położona jest Dubhe, którą od Słońca dzielą prawie 123 lata świetlne (jeden rok świetlny to 9,5 biliona km). Ponieważ ten asteryzm jest tak łatwo rozpoznawalny, używano go często jako drogowskazu. I to zarówno na Ziemi, jak i na niebie. Przedłużenie linii łączącej dwie skrajne gwiazdy Wozu – Merak i Dubhe – wskazują Polaris (bardziej znaną jako Gwiazdę Północną lub Gwiazdę Polarną). Gwiazda ta znajduje się nad biegunem północnym Ziemi, pozwalając wskazać kierunek północny. Wielki Wóz pomaga też znaleźć położenie ważnych gwiazd na niebie: Kapelli, najjaśniejszej gwiazdy Woźnicy czy Kastora z konstelacji Bliźniąt. Z kolei wyznaczenie linii łączącej Megrez z Phecdą wskazuje na Regulusa z gwiazdozbioru Lwa. Mieszkając na półkuli północnej, Wielki Wóz mamy nad głową przez cały rok. Dlaczego? Ponieważ Wielka Niedźwiedzica, którego jest częścią, stanowi tzw. gwiazdozbiór okołobiegunowy północny. Oznacza to, że z Polski ta konstelacja może być obserwowana o każdej porze roku. Jednak położenie Wielkiego Wozu na niebie zmienia się. Porusza się on tak, jakby obracał się wokół Gwiazdy Polarnej. Jesienią jest najbliżej horyzontu, natomiast wiosną najwyżej na niebie (i na dodatek odwrócony „do góry nogami”).   W kosmosie wszystko znajduje się w ciągłym ruchu. A to oznacza, położenie gwiazd na niebie obserwowane z Ziemi w dłuższym czasie będzie się zmieniać. W przypadku Wielkiego Wozu oznacza to, że za kilkadziesiąt tysięcy lat zmieni on swój kształt. W jaki sposób? Z symulacji wynika, że skrajna gwiazda asteryzmu, Dubhe, zacznie oddalać się od pozostałych. Wielki Wóz najpierw się więc spłaszczy. A za ponad sto tysięcy lat zacznie nawet przypominać... duży kuchenny nóż."
Najmniejszy kameleon świata mieści się na opuszku palca. Jednym rozmiarem jednak imponuje,https://www.national-geographic.pl/artykul/najmniejszy-gad-swiata-miesci-sie-na-opuszku-palca-poznajcie-nano-kameleona,MŁ,['Przyroda'],"Nanokameleon różni się od innych kameleonów nie tylko pod względem rozmiarów. Przedstawiciele tego gatunku nie potrafią zmieniać koloru, a zamiast na gałęziach drzew, żyją w najniższych partiach lasu. Wyjątkowy gad został opisany na łamach czasopisma naukowego „Scientific Reports”. W 2021 roku herpetolog Frank Glaw wraz z grupą niemieckich naukowców udał się do lasów deszczowych na Madagaskarze, w regionie Sorata. To jeden z najbardziej zróżnicowanych biologicznie obszarów na Ziemi. Uczeni przybyli tam w poszukiwaniu nieznanych wcześniej gatunków gadów i płazów. – Nie spodziewaliśmy się, że wśród odkryć będzie najmniejszy kameleon na świecie – wspominają Frank Glaw i Oliver Hawlitschek, współautorzy badania, w e-mailu przesłanym do CNN. Madagaskar to czwarta co do wielkości wyspa na świecie. Jest fragmentem dawnego superkontynentu Gondwany, od którego oderwał się ok. 200 milionów lat temu. Owo wczesne oddzielenie się Madagaskaru od Afryki spowodowało wykształcenie się unikatowej flory i fauny. Aż 90% gatunków żyjących na tej wyspie nie występuje poza nią. Kameleony (Chamaeleonidae) to rodzina gadów, znana ze zdolności do zmiany ubarwienia, długiego języka i oryginalnych kształtów ciała. Mają chwytny ogon, a ich palce są zrośnięte w rodzaj szczypiec, którymi przytrzymują się gałęzi. Większość gatunków kameleonów występuje w Afryce i na Madagaskarze. Zazwyczaj samce gadów są większe od samic. Jednak w przypadku Brookesia nana sytuacja jest odwrotna. Ciało samca ma nieco ponad 2 cm długości, tymczasem samica mierzy prawie 3 cm. Glaw i Hawlitschek uważają, że przedstawicielki tego gatunku są większe, żeby móc pomieścić składane przez siebie jaja. Naukowcy nadal nie ustalili jednak, dlaczego nanokameleon jest taki mały. Większość znanych nauce kręgowców rośnie wraz z wiekiem. Zjawisko, jakie tu zachodzi to tzw. pedomorfizm. Chodzi o zachowanie młodzieńczych cech u dojrzałych osobników. Może ono wynikać z zagrożenia, jakim jest niszczenie naturalnego środowiska występowania Brookesia nana. Do zapłonienia samicy samiec używa hemipenisa. To wewnętrzny narząd płciowy, który podczas rozmnażania jest większy od całego ciała osobnika. Brookesia nana eksponuje organ jedynie podczas kopulacji. O najmniejszych kameleonach świata nadal wiemy stosunkowo niewiele. Ich odkrywcy zakładają jednak, że nanokameleonom grozi wyginięcie z powodu masowego wylesiania w regionie Sorata na Madagakarze. To właśnie tam Brookesia nana żyje na wolności. Jest jednak nadzieja na przedłużenie jej istnienia. Władze wyspy założyły rezerwat, aby chronić nietknięte siedliska leśne i żyjące w nich zwierzęta.  Glaw i Hawlitschek są pewni, że na Madagaskarze żyje jeszcze więcej nieodkrytych gatunków. Tropikalne regiony sprzyjają różnorodności biologicznej. Naukowcy nie planują jednak kolejnych wyjazdów w teren. Obecnie skupiają się na badaniach, które mają wyjaśnić, dlaczego hemipenisy maleńkich kameleonów są większe od ich ciał. A także jak chronić je oraz ich krewnych w naturalnych siedliskach. Najmniejszy kameleon Brookesia nana nie jest najmniejszym gada świata. Ten tytuł należał wcześniej do karłowatego gekona z Wysp Dziewiczych. Sphaerodactylus parthenopion został odkryty w 1964 r. Przeciętnie mierzy on zaledwie 1,8 cm i waży 0,15 g."
Podwodne życie Jacquesa Cousteau. Ostrzeżenia naukowca rozbrzmiewają dziś silniej,https://www.national-geographic.pl/artykul/podwodne-zycie-jacquesa-cousteau-ostrzezenia-naukowca-rozbrzmiewaja-dzis-silniej,Unknown,"['Promocja', 'Ludzie']","Millennium Docs Against Gravity to największy festiwal filmów dokumentalnych w Polsce, odbywający się jednocześnie w 8 miastach: Warszawie, Wrocławiu, Gdyni, Katowicach, Poznaniu, Bydgoszczy, Lublinie i Łodzi. Po dwuletniej przerwie spowodowanej pandemią wydarzenie wraca do tradycyjnych majowych dat. Część kinowa 19. edycji największego polskiego festiwalu filmowego odbędzie się w dniach 13–22 maja, a już od 24 maja do 5 czerwca odbędzie się część online na stronie mdag.pl. Podczas tegorocznej edycji festiwalu Millennium Docs Against Gravity będzie pokazywanych 5 filmów National Geographic: „Nurkowanie to najbardziej bajeczna rozrywka, jakiej możesz doświadczyć. Jestem nieszczęśliwy po wyjściu z wody. To tak, jakbyś trafił do nieba, a następnie został zmuszony do powrotu na Ziemię” – tymi słowami rozpoczyna się film „Podwodne życie Jacquesa Cousteau” w reżyserii nominowanej do Oscara Liz Garbus. Koproducentami są wdowa po Cousteau i ich dwoje dzieci. Dokument to trwający ponad 90 minut zbiór archiwalnych nagrań z Cousteau w roli głównej. Widzimy, z jaką pasją opowiadał o oceanach najmłodszym i dorosłym. Dzięki swojej pracy stał się ekspertem. Choć był Francuzem, jego sława i autorytet wykraczały poza ojczyznę. Uzupełnieniem nagrań są fragmenty pamiętników naukowca czytane przez Vincenta Cassela. Dzięki nim otrzymujemy jeszcze bardziej intymny wgląd życie Jacquesa Cousteau. W oryginale dokument nosi tytuł „Becoming Cousteau”. Polskie tłumaczenie to nawiązanie do popularnego w latach 60. i 70. ubiegłego wieku programu przyrodniczego „The Undersea World of Jacques Cousteau”. Seria była hitem. Przez prawie 10 lat inspirowała młodych ludzi do poznawania podwodnego świata."
Wenus ciekawostki. Najjaśniejsza planeta w Układzie Słonecznym ma piekielną atmosferę,https://www.national-geographic.pl/artykul/wenus-ciekawostki-najjasniejsza-planeta-w-ukladzie-slonecznym-ma-piekielna-atomsfere-220519023531,Unknown,['Kosmos'],"Kiedy patrzymy na niebo, trzy najjaśniejsze obiekty, jakie możemy na nim dostrzec, to Słońce, Księżyc i Wenus. Wenus najlepiej widoczna jest nad ranem, przed wschodem Słońca. To właśnie dlatego bywała nazywana Jutrzenką lub Gwiazdą Poranną (choć jest planetą). Jest też jedyną planetą, która otrzymała żeńskie imię. Dlaczego Wenus tak jasno świeci? Po pierwsze, jest blisko Ziemi, najbliżej ze wszystkich planet. Po drugie otacza ją gęsta atmosfera, która sprawia, że albedo tego globu wynosi aż 0,7. To oznacza, że 70 proc. padających na nią promieni słonecznych jest odbijane w kosmos. Dla porównania – Księżyc odbija tylko 10 proc. promieni słonecznych. Druga planeta, licząc od Słońca, nie tylko daje się łatwo obserwować z Ziemi. Jest również do niej bardzo podobna. Do tego stopnia, że bywa nazywana „bliźniaczką Ziemi”. Co łączy Wenus z naszym globem? Po pierwsze, ma podobną masę i bardzo podobny promień równikowy (różni się od ziemskiego zaledwie o nieco ponad 300 km). Posiada zbliżoną orbitę i niewiele mniejszą siłę ciążenia, a także gęstą atmosferę. Tu jednak podobieństwa między planetami się kończą. Atmosfera Wenus jest pod każdym względem różna od ziemskiej. U nas dominują azot (78 proc.) i tlen (21 proc.). Nad Wenus unosi się przede wszystkim dwutlenek węgla (96,5 proc.). Jednak to nie on stanowi o nadzwyczajności Jutrzenki. Nad tym globem znajduje się mierząca 250 kilometrów warstwa chmur, składających się z kropel kwasu siarkowego. Chmury te są tak gęste, że zatrzymują światło słoneczne, mimo że po niebie przetaczają je potężne wichury. Sonda Venus Express, ostatnia, która zanurzyła się w atmosferę Wenus, oszacowała ich prędkość na 400 km/godz. Jakby tego było mało, na niektórych wysokościach z chmur padają żrące deszcze. Gęstość i skład atmosfery spowodowały, że Wenus jest gorącym piekłem. Efekt cieplarniany sprawia, że jej powierzchnia nagrzewa się do 465 st. C. To wystarczająco dużo, by stopić ołów. Jakby tego było mało, ciśnienie na Wenus jest aż 90 razy większe od ciśnienia na Ziemi na poziomie morza. Odpowiada ciśnieniu, jakie panuje kilometr po powierzchnią ziemskiego oceanu. A jednak to wszystko nie oznacza, że Wenus nie może być domem dla organizmów żywych. A dokładniej – pewne miejsca nad nią. Na wysokościach ok. 45–60 km ciśnienie odpowiada ziemskiemu (1 atmosfera), a temperatura oscyluje wokół 60 stopni Celsjusza. Zdaniem niektórych uczonych – np. dr. Grzegorza Słowika z Uniwersytetu Zielonogórskiego – właśnie tam mogłyby istnieć organizmy podobne go pewnych ziemskich ekstremofili. We wrześniu 2020 roku międzynarodowa grupa badaczy z astronomką Jane Greaves z Uniwersytetu Cardiff oraz prof. Sarą Seager z Massachusetts Institute of Technology (MIT) na czele ogłosiła sensacyjne odkrycie. Zdaniem uczonych wycelowane w Wenus teleskopy JCMT i ALMA zarejestrowały w chmurach tej planety sygnaturę fosforowodoru, inaczej zwanego fosfiną. Fosfina nie jest produktem procesów geologicznych lub fotochemicznych, o których wiemy, że mogą zachodzić na Wenus. Na Ziemi w sposób naturalny powstaje tylko jako metabolit bakterii beztlenowych. Wielu badaczy uznało więc, że zespół prof. Seager odkrył ślady życia pozaziemskiego. Inni jednak skrytykowali badania, uznając je za błąd w pomiarach. Wenus jest wyjątkową planetą jeszcze z co najmniej dwóch powodów. Po pierwsze, ma ogromną liczbę wielkich wulkanów. Jest ich 167, a niektóre mogą być czynne. Co więcej, jej powierzchnię znaczy prawie tysiąc równomiernie rozłożonych kraterów uderzeniowych. Niektóre mają średnicę sięgającą 300 km. Po drugie, Wenus widać z Ziemi, gdy przesuwa się na tle Słońca. Dzieje się to bardzo rzadko, ale gdy już dochodzi do takiej sytuacji, dwa tranzyty zdarzają się co osiem lat. Ostatnio Wenus na tle Słońca można było obserwować w 2004 i 2012 r. Niestety żyjący obecnie na Ziemi mają szansę zobaczyć kolejne takie zdarzenie tylko pod warunkiem, że się dopiero narodzili, a ich życie będzie wyjątkowo długie. Następnym razem Wenus pojawi się na tle naszej gwiazdy w 2117 r. Od czasu zaś, gdy w 1610 r. wynaleziono teleskop, takie zdarzenie ludzie obserwowali tylko osiem razy. Sonda Wenera 13 wysłana w 1982 r. przez radzieckich naukowców działała na Wenus rekordowo długo: przez 127 minut. Dłużej na powierzchni najbliższego nam globu nie przetrwała dotychczas żadna ziemska maszyna. A próbowało kilka. W poprzednim wieku, w okresie zimnej wojny, sondy na Wenus wysyłali Amerykanie i Rosjanie. Program pierwszych nazywał się Mariner, drugich – Wenera. Później były programy Pioneer Venus i Wega, a już w XXI w. na Wenus poleciały sonda Venus Express i japońska Akatsuki. Teraz NASA przygotowuje misję DAVINCI+. To próbnik atmosferyczny, który ma zbadać skład atmosfery Wenus na różnych wysokościach."
Gdzie się znajduje orbita geostacjonarna i ile pojazdów kosmicznych można na niej umieścić?,https://www.national-geographic.pl/artykul/gdzie-sie-znajduje-orbita-geostacjonarna-i-ile-pojazdow-kosmicznych-mozna-na-niej-umiescic,Unknown,['Kosmos'],"O obiektach krążących w przestrzeni kosmicznej wokół Ziemi mówimy, że znajdują się na jej orbicie. Jednak specjaliści wyróżniają wiele typów orbit. Jedna z nich zasługuje na szczególną uwagę miłośników kosmosu i technologii. To orbita geostacjonarna. Poniżej przedstawiamy jej charakterystykę. Nad równikiem można umieścić satelitę, który będzie wiecznie wisiał nad jednym punktem Ziemi. To bardzo wygodne położenie np. dla satelitów telekomunikacyjnych. Okres obiegu takiego satelity wokół naszej planety wynosi 23 godziny, 56 minut i 41 sekund – czyli dobę. Porusza się on dokładnie z zachodu na wschód (tak jak obraca się nasza planeta). Taka orbita jest tylko jedna. To orbita geostacjonarna. Ma około 35 tys. kilometrów wysokości. Orbity, na których czas obiegu satelity wynosi dokładnie dobę jest więcej i nazywane są orbitami geosynchronicznymi. Ilość miejsca na orbicie geostacjonarnej jest ograniczona. Pierwotnie państwa leżące wzdłuż równika chciały, by fragmenty orbity przebiegające nad ich terytoriami uznać za nierozerwalną część tychże terytoriów. W 1976 roku Brazylia, Kolumbia, Kongo, Ekwador, Indonezja, Kenia, Uganda i Zair podpisały w Bogocie deklarację uznającą fragmenty orbity geostacjonarnej leżące nad ich państwami za część terytoriów tychże państw. Tymczasem Międzynarodowy Związek Telekomunikacyjny uznał trzy lata wcześniej orbitę geostacjonarną za ograniczone zasoby naturalne. Z definicji mają one być wykorzystywane efektywnie i ekonomicznie. Sygnatariusze deklaracji twierdzili, że w prawie międzynarodowym przestrzeń powietrzna nad państwem jest uznawana za część terytorium tegoż państwa. Deklaracja bogotańska nie jest respektowana. Co prawda Traktat o przestrzeni kosmicznej nie definiuje, gdzie ona się zaczyna. Jednak orbita w odległości 35 tys. kilometrów od powierzchni Ziemi zdecydowanie powinna być uznawana za przestrzeń kosmiczną. A prawa do niej nie może sobie rościć żadne państwo. Sygnatariusze deklaracji bogotańskiej nie mają możliwości technicznych egzekwowania jej. Nie są w stanie zestrzelić satelity nad swoim terytorium. Brak im też siły dyplomatycznej, by przekonać inne państwa do jej respektowania. Dlatego to Międzynarodowy Związek Telekomunikacyjny przydziela „sloty” na orbicie geostacjonarnej. Polska też ma tam swój kawałek. Związek założył przy tym, że orbita geostacjonarna „pomieści” maksymalnie dwa tysiące obiektów. Podwaliny teoretyczne pod całą eksplorację kosmosu położył na przełomie XIX i XX wieku KonstantIn Ciołkowski. Żaden polski autor nie może pominąć milczeniem faktu, że ojciec Ciołkowskiego był Polakiem. Ciołkowski myślał m.in. o niezwykłych satelitach – przywiązanych do Ziemi. Na pomysł wpadł oglądając wieżę Eiffla w Paryżu. Wyliczył, że można postawić gigantyczną budowlę sięgającą kosmosu. Był tylko jeden warunek – że środek ciężkości tej konstrukcji znajdzie się na orbicie geostacjonarnej. Windy kursujące wzdłuż takiej budowli mogłyby wynosić w kosmos bardzo tanio dowolne ładunki. Na końcu budowli Ciołkowskiemu marzył się podniebny pałac, czyli kosmiczny hotel."
"Niewyjaśnione zjawisko foo fighter. UFO, pioruny kuliste, a może coś innego?",https://www.national-geographic.pl/artykul/niewyjasnione-zjawisko-foo-fighter-ufo-pioruny-kuliste-a-moze-cos-innego,Unknown,['Nauka'],"Fani mocniejszych brzmień z pewnością kojarzą założony przez Dave Grohla (były basista kultowej Nirvany) zespół Foo Fighters. Kapela zawdzięcza swoją intrygującą nazwą niewyjaśnionemu do dziś zjawisku. Chodzi o tajemnicze świetliste kule zaobserwowane przez żołnierzy, marynarzy oraz lotników alianckich podczas II wojny światowej. Historycy do dziś próbują rozwiązać zagadki z czasów II wojny światowej, a jedną z nich na pewno jest zjawisko foo fighter. Jako pierwsi niepokojące światła na niebie zaobserwowali członkowie załogi polskiego statku „SS Pułaski” podczas rejsu przez Ocean Indyjski. Marynarze informowali o „dziwnym globusie świecącym zielonkawym światłem”. Jak twierdzili, obiekt miał być wielkości połowy księżyca. W kolejnych latach wojskowi z innych krajów donosili o podobnych odkryciach. „Dwa światła pędzące z dużą prędkością, mogące szybko zmieniać kierunek” widziano między innymi nad Belgią i Holandią. O zdarzeniu poinformował Charles R. Bastien z 8 Armii Powietrznej. Jak dowiedział się podczas przesłuchania, nie tylko on widział nietypowe zjawisko. Podobne zgłoszenie odebrano od pilotów dwóch nocnych myśliwców. Niemal nigdy tajemnicze światła nie były widoczne na radarach. Świadków jednak nie brakowało. Do największej zbiorowej obserwacji zjawiska foo fighter miało dojść w 1942 r. Wówczas 25 lutego nad Los Angeles pojawiły się niezidentyfikowane świecące obiekty. Amerykanie obawiali się japońskiego nalotu, ale po otworzeniu ognia żołnierze nie zestrzelili żadnych samolotów. Spadające odłamki pocisków uszkodziły za to kilka budynków. W tzw. bitwie o Los Angeles trzy osoby zmarły na nawał wywołany nagłą i silną paniką. Co naprawdę wydarzyło się tej nocy w Kalifornii? Tego nie wiadomo do dziś. Oficjalnie był to fałszywy alarm. Opisy świadków wskazują na to, że nad Los Angeles mogło pojawić się foo fighter. Nazwa zjawiska słusznie wzbudza zainteresowanie. W języku angielskim nie ma bowiem słowa „foo”. Zostało one spopularyzowane w latach 40. XX wieku za sprawą komiksu „Smokey Stover”. Tytułowy główny bohater często powtarzał zdanie „where there's foo, there's fire"". Sam autor komiksów – Bill Hollman – tłumaczył po latach, że zapożyczył nic nieznaczący zwrot z chińskiej figurki. Zwrot foo fighter w kontekście niewyjaśnionych znaków świetlnych na niebie został z kolei użyty po raz pierwszy przez operatora radaru Donalda J. Meiersa w listopadzie 1944 r. Po czym wiadomo, że konkretne doniesienia z lat 40. ubiegłego wieku dotyczyły właśnie foo fighter? Z relacji świadków wyłaniają się pewne stałe fakty. Przede wszystkim świetliste kule zawsze występowały w grupach, nigdy pojedynczo – to wyklucza tłumaczenie, jakoby były piorunami kulistymi. Światła towarzyszyły samolotom przez dłuższy czas, po czym nagle zmieniały kierunek. Tylko jedna osoba twierdzi, że słyszała odgłosy towarzyszące charakterystycznym znakom na niebie. Warto dodać, że obserwowane przedmioty różniły się od siebie kształtem i kolorem, co może wskazywać na to, że foo fighter nie jest jednorazowym wydarzeniem, a grupą podobnych zjawisk. Do dziś nie wiadomo, czym były światła obserwowane przez wojskowych podczas II wojny światowej. Na przestrzeni lat pojawiło się wiele mniej lub bardziej kontrowersyjnych teorii i wyjaśnień. Część z nich, tak jak wspomniane porównanie do piorunów kulistych, została już obalona. Specjaliści odrzucili również tezy o wystrzeliwaniu rac i ogniach świętego Elma (zjawiska optyczno-akustyczne zapowiadające burzę). Wierzący w życie pozaziemskie są przekonani, że światła pochodziły z kosmosu. Nie ma jednak dowodów na potwierdzenie tego tłumaczenia."
"Biały szkwał - co to jest, jak często występuje i jak się zachować w jego trakcie?",https://www.national-geographic.pl/artykul/bialy-szkwal-co-to-jest-jak-czesto-wystepuje-i-jak-sie-zachowac-w-jego-trakcie,Artur Białek,['Przyroda'],"Wiatr o niszczycielskiej sile może łatwo zatopić nawet duże jednostki pływające, więc mniejsze jachty są tym bardziej narażone na zniszczenie. Na temat białych szkwałów krąży wiele opowieści. Tego typu zjawiska mają regularnie „nawiedzać” obszar Wielkich Jezior Amerykańskich, ale nie tylko. O białym szkwale często mówi się tez w kontekście Mazur, zwłaszcza po tragicznych wydarzeniach z 21 sierpnia 2007 roku. Czym właściwie jest biały szkwał i czy zjawisko to rzeczywiście występuje w Krainie Wielkich Jezior Mazurskich?   Wbrew pozorom, trudno jednoznacznie zdefiniować zjawisko białego szkwału. Wynika to z faktu, że takie pojęcie nie występuje w „Słowniku meteorologicznym” Polskiego Towarzystwa Geograficznego i Instytutu Meteorologii i Gospodarki Wodnej. Żeby wyjaśnić istotę białego szkwału, trzeba posiłkować się zagranicznymi źródłami. Co wskazuje „Słownik meteorologiczny Amerykańskiego Towarzystwa Meteorologicznego”? O białym szkwale należy mówić w sytuacji, w której przed przejściem silnego wiatru na niebie nie można zaobserwować ciemnych, burzowych chmur. Gdy występuje to zjawisko, niebo pozostaje bezchmurne, ewentualnie pojawiają się na nim jasne chmury. Jedynymi zwiastunami białego szkwału są zawieszone w powietrzu krople wody i pokryte białą pianą fale. Scalając tę definicję do spójnej postaci, biały szkwał to nagły, silny wiatr prowokujący powstawanie mgły unoszonych kropel wody i rozbryzgujących się na biało fal. Jego występowaniu nie towarzyszą ciemne, burzowe chmury. Można więc powiedzieć, że jest to przeciwieństwo czarnego szkwału. To zjawisko jest związane z występowaniem ciemnych chmur i opadów. W meteorologii zachodniej pojawia się też pojęcie mokrego i suchego szkwału. Pierwsze z wymienionych zjawisk to nagły wiatr z towarzyszącymi opadami deszczu, natomiast drugie – nagły wiatr bez opadów deszczu. Jak powstaje biały szkwał? Należy zaznaczyć, że „zwykłe” szkwały są lepiej przebadane niż białe. Te towarzyszom zjawiskom związanym z burzami, takimi jak: Każdy szkwał, także biały, ma związek z występowaniem wirów o poziomej osi obrotu, które obejmują także warstwę powietrza znajdującą się tuż nad ziemią. Gwałtowne wystąpienie silnego wiatru, niemające związku z gradientem ciśnienia, może wynikać z dynamiki przepływającego powietrza. Warstwy charakteryzujące się różną gęstością lub różną prędkością doprowadzają do powstania wirów przenoszących pęd w dół, do samej powierzchni ziemi. Gdy następuje turbulencja czystego nieba, na powierzchnię ziemi także mogą oddziaływać prądy zstępujące. Zdarza się, że biały szkwał jest następstwem odległej burzy. Trzeba bowiem zaznaczyć, że front szkwałowy może przemieszczać się na znaczne odległości od miejsca uformowania.  Pojęcie białego szkwału przedostało się do powszechnej wiadomości po tragicznych wydarzeniach, do których doszło 21 sierpnia 2007 roku na Mazurach. Trwający ok. 15 minut szkwał wywrócił 60 jachtów i zatopił 15 jednostek. Zginęło wówczas 12 osób. Wszystkie krajowe media błyskawicznie obiegła informacja o zabójczym białym szkwale, należy jednak wyraźnie podkreślić, że w tamtej tragicznej sytuacji, to pojęcie zostało użyte na wyrost. Dane meteorologiczne pozwalają jasno stwierdzić, że feralnego dnia, na dwie godziny przed wystąpieniem gwałtownego wiatru, niebo nad Mazurami przysłoniły szybko rozbudowujące się chmury cumulus congestus. O godzinie 15.00 burza osiągnęła maksymalne nasilenie i objęła cały region. Wraz z potężną burzą wystąpiły gwałtowne prądy zstępujące, które po zderzeniu z powierzchnią ziemi utworzyły front szkwałowy. Stacja meteorologiczna w Mikołajkach zarejestrowała wówczas przyrost prędkości wiatru do 120 km/godz. i wyraźny spadek temperatury (z 28 stopni Celsjusza do 16 stopni Celsjusza).  Wyraźny rozwój burzy został potwierdzony przez wielu naocznych świadków. Nie brakuje też nagrań wideo, które obrazują przebieg zdarzeń z 21 sierpnia 2007 roku. To wszystko dobitnie udowadnia, że mazurskiej katastrofy nie można przypisać białemu szkwałowi, a po prostu - szkwałowi. Odpowiadając na postawione wcześniej pytanie, białe szkwały występują na Mazurach bardzo rzadko. Nie da się jednoznacznie oszacować ich częstotliwości, gdyż w kontekście meteorologicznym zjawisko, o którym mowa, jest trudne do zaobserwowania. Relacji żeglarzy nie można rozpatrywać w kategoriach miarodajnych danych. Nazwa „biały szkwał” najczęściej bywa używana bez głębszej analizy występujących zjawisk meteorologicznych. Nie ulega wątpliwości, że na Mazurach, częściej mamy do czynienia ze „zwykłymi” szkwałami. Czyli z silnym wiatrem, który jest poprzedzony wystąpieniem burzy.  Nawet czarny szkwał nie pozostawia wiele czasu na przygotowanie jednostki pływającej na uderzenie silnego wiatru. Biały szkwał jest zjawiskiem bardziej nieprzewidywalnym i gwałtownym, więc praktycznie nie pozostawia załodze większych szans na podjęcie działań wyprzedzających. Na wodzie przez cały czas należy obserwować trwające zjawiska pogodowe i w przypadku wystąpienia jakichkolwiek, nawet nieznacznych sygnałów ostrzegawczych, podjąć kroki zaradcze. Przede wszystkim zamknąć luki i bulaje oraz ograniczyć powierzchnię żagli. Konieczne jest też zabezpieczenie luźnych przedmiotów. Cała załoga, obowiązkowo ubrana w kamizelki ratunkowe, powinna znaleźć się na pokładzie. Jeżeli dojdzie do wywrócenia jednostki, nikt nie może utknąć pod pokładem. W trakcie szkwału należy dostosować żagle do panujących warunków. W kursach na wiatr, zbyt duża powierzchnia doprowadzi do zwiększenia przechyłu i zwiększy obciążenie masztu. Gwałtowne ruchy kadłuba zmniejszą sterowność. Zbyt mała powierzchnia żagli przełoży się na niewystarczającą prędkość jachtu.  W warunkach, jakie stwarzają mazurskie jeziora, najlepszym wyjściem w przypadku gwałtownego pogorszenia pogody będzie zrzucenie żagli i uruchomienie silnika. Należy wówczas obrać kurs na najbliższe bezpieczne schronienie, a jeżeli panujące warunki są wyjątkowo niekorzystne, właściwym postępowaniem będzie skierowanie się do najbliższego brzegu. "
"Machu Picchu, Troja i Petra, czyli jak odkrywano zaginione miasta",https://www.national-geographic.pl/artykul/zaginione-miasta,Joanna Lamparska / archiwum national geographic,['Odkrycia'],"Od zawsze wiadomo, że wyobraźnię najbardziej rozpala to, co ukryte. Ale zaginione miasta, legendarne skrytki, podziemne labirynty, choć atrakcyjne dla badaczy, nie zawsze prowokują ich do czynów. Może dlatego Troję, Petrę czy Machu Picchu przywróciły światu raczej determinacja pasjonatów i przypadek niż akademickie sławy. Heinrich Schliemann był po prostu kupcem. Co prawda w dzieciństwie marzył o wykopywaniu skarbów, a jego wyobraźnię rozpalały opowieści ojca o homeryckich bohaterach, ale zawód wybrał stabilny. W wieku 14 lat zaczął pracować w sklepie. Wkrótce zaciągnął się na statek handlowy do Wenezueli, nie dotarł jednak do Nowego Świata, bo na drodze stanęła mu przygoda. Sztorm wyrzucił jego statek na holenderskie wybrzeże i młody handlowiec uznał, że to znak od losu. Postanowił zostać w Amsterdamie. Dalej zajmował się interesami, tyle że już z większym rozmachem. Równocześnie uczył się języków, w tym arabskiego. Pod koniec życia znał ich 13. Do czterdziestki zwiedził kawał świata, w USA zbił fortunę na gorączce złota, w Rosji zawarł szereg intratnych umów i nareszcie mógł wrócić do marzeń z dzieciństwa.

Z czasów, gdy tata czytał mu Homera, najlepiej zapamiętał pewien świąteczny prezent – Ilustrowaną historię świata Jerrera. Chłopiec był pod wrażeniem ryciny przedstawiającej pożar Troi. Ten obraz wrył mu się w pamięć tak bardzo, że postanowił w przyszłości odnaleźć ruiny miasta. Chwilowo jednak, ze względu na młody wiek, trenował archeologię, bawiąc się z córką sąsiadów w wykopaliska. Dorosły Schliemann zachował w sobie dziecko. Był romantykiem i nie rezygnował z marzeń. W wieku 47 lat spotkał o 30 lat młodszą Zofię Engastroménou, siostrzenicę greckiego arcybiskupa Vimposa. W 1870 r. razem wyruszyli do Azji Mniejszej, gdzie nad brzegiem Hellespontu (dziś Dardanele) Heinrich zabrał się do swoich pierwszych zakrojonych na poważną skalę poszukiwań archeologicznych. Większość świadków tych prac powątpiewała w jego poczytalność. W czasach Schliemanna powszechnie uważano, że Troja była tylko fantazją Homera. Grecki epik opisuje w Iliadzie około 50 dni z dziejów wojny trojańskiej. Według mitologii greckiej do sporu doszło, gdy Parys, syn króla Troi, wspierany przez boginię Afrodytę, porwał Helenę, żonę króla Menelaosa. Grecy (Achajowie) przez 10 lat oblegali Troję, by odbić swoją królową. Widok tak wielu przedmiotów – każdy bezcenny dla wiedzy – pozbawił rozsądku i nie myślałem o niebezpieczeństwie Po obu stronach konfliktu stawali również olimpijscy bogowie, przy okazji załatwiając własne interesy. A że wojna się przeciągała, Achajowie użyli podstępu. Pod bramami miasta zostawili drewnianego konia i odpłynęli. Szczęśliwi Trojanie wciągnęli konia do miasta, w nocy zaś wyszli z niego ukryci tam wojownicy i otworzyli bramy swym achajskim towarzyszom. Mimo że w wersach Iliady wiele jest fantazyjnych ingerencji nadprzyrodzonych sił, nie brak w niej doskonałych opisów trojańskiej rzeczywistości, architektury, zwyczajów oraz scen z codziennego życia. Schliemann, podobnie jak starożytni Grecy i Rzymianie, choćby Tukidydes, uważał, że to prawdziwa historia. Heinrich był jednak pośmiewiskiem, bo poszukiwał legendarnej Troi z Iliadą w dłoni. Schliemann musiał też chyba czytać albo przynajmniej słyszeć o wielkim odkryciu, którego w 1812 r., na 10 lat przed jego urodzeniem, dokonał szwajcarski orientalista Johann Ludwig Burckhardt. 28-letni podróżnik wybrał się z Damaszku do Kairu. Na zlecenie brytyjskiego Towarzystwa Wspierania Wypraw Odkrywczych ruszył do Afryki szukać źródeł Nigru. Miał przed sobą wiele dni błądzenia wśród pustynnych wiosek i zapomnianych przez świat miasteczek. W Kairze zamierzał dołączyć do jednej z karawan jadących do oazy Marzuk w dzisiejszej Libii. Burckhardt, podobnie jak później Schliemann, studiował arabski. Przez dwa lata, w Syrii, poznawał też miejscowe zwyczaje. Tu przybrał imię Ibrahim ibn Abdullah i przeszedł na islam. Teraz w stroju Beduina mógł bez problemu przemierzać Bliski Wschód. Kiedy dotarł na południowy zachód dzisiejszej Jordanii, tubylcy opowiedzieli mu o mieście wykutym w skale. Miasto? Przeczucie – znowu to przeczucie! – podpowiadało mu, że trzeba to sprawdzić. Za doprowadzenie go do miejsca, gdzie mógłby złożyć ofiarę na grobie Aarona, brata Mojżesza, podróżnik zapłacił przewodnikom równowartość dwóch końskich podków. W zamian został poprowadzony długim, wąskim wąwozem, którego ściany osiągały miejscami ponad 200 m. Na jego końcu młody Szwajcar zobaczył ósmy cud świata. To świątynia Al-Chazna, Skarbiec Faraona. Według legendy wieńcząca dwupiętrową kolumnadę amfora miała zawierać skarb piratów. Biały podróżnik był pierwszym od 600 lat Europejczykiem, którego stopa stanęła w tym miejscu. Zupełnie nieoczekiwanie Johann Ludwig Burckhardt odkrył w ten sposób „różanopalcą jutrzenkę”, jak poeci Wschodu nazywali Petrę (gr. skała). Można powiedzieć, że Szwajcar był kimś w rodzaju przypadkowego przechodnia, który wiedział, kiedy zatrzymać się na chwilę. Minęło niecałe 100 lat od momentu, gdy Burckhardt zobaczył zaginione miasto. Dokładnie 24 lipca 1911 r., w zupełnie innym miejscu świata, Hiram Bingham III, syn misjonarza z Honolulu, nauczyciel akademicki w Yale, był o krok od odkrycia kolejnego tajemniczego miasta. Podobnie jak jego sławni poprzednicy, on też nie był archeologiem. Późniejszy gubernator, pilot wojskowy i senator w młodości wykładał historię i nauki polityczne. W pamięci – podobnie jak Schliemann – nosił jednak obrazek z dzieciństwa, który przedstawiał most Inków na rzece Apurimac. To właśnie przez tę rycinę Hirama zafascynowała Ameryka Południowa. Marzył od odkryciu świętej stolicy Inków, Vilcabamby, i jej legendarnych skarbów. Konsekwencje były oczywiste. Wyjechał do Peru, gdzie sprawdzał każdą pogłoskę o lokalizacji miasta. Teraz, deszczowym rankiem, bez większej nadziei wspinał się na górski grzbiet o nazwie Machu Picchu. Słyszał, że znajdują się na nim jakieś ruiny, ale tubylcy nie uważali ich za interesujące. Po wielu godzinach, skrajnie zmęczony, dotarł na górę i… z wrażenia zaparło mu dech. To, co zobaczył, jak pisał później, przewyższało atrakcyjnością najlepsze inkaskie mury w Cuzco, które wprawiały w podziw przybyszy przez cztery stulecia, i wyglądało jak nierealne senne marzenie.  Nagle znaleźliśmy się przed ruinami dwóch najdoskonalszych i najbardziej interesujących budowli starożytnej Ameryki. Na mury wykonane z pięknego białego granitu składały się bloki o cyklopowych rozmiarach, wyższe od człowieka. Ledwie mogłem uwierzyć własnym zmysłom, gdy badając duże bloki w niższej warstwie, oceniłem wagę każdego na 10–14 ton. Czy ktokolwiek da wiarę temu, co znalazłem? Na szczęście w tym kraju, gdzie dokładność opisu rzeczy widzianych nie jest powszechną cechą podróżników, ja miałem dobry aparat fotograficzny i świeciło słońce – relacjonował po latach w ""Zaginionym mieście Inków"". Hiram Bingham – uważany dziś za pierwowzór Indiany Jonesa – był przekonany, że to Vilcabamba. Odkrył jednak zupełnie inne miejsce – podniebne miasto Machu Picchu. Rozciągało się na wysokości od 2009 do 2400 m n.p.m. Było gigantyczne.  Ruiny miasta Inków Machu Picchu / fot. Getty Images Zarówno Schliemann, jak i Burckhardt czy Bingham dopiero przecierali szlaki. Żaden z nich nie był archeologiem, a przyszło im się zmierzyć z zupełnie nową materią. Schliemann po prostu się uczył. Jego Troja miała leżeć w pobliżu tureckiej wioski Bunarbaszi. Uwagę bogatego kupca przykuła nazwa dużego wzgórza leżącego kilka kilometrów od Bunarbaszi, Hisarlık. Oznaczało to „pałac”. Mimo przeciwieństw losu Schliemann przez trzy lata mozolnie odkopywał ruiny. Kpili z niego archeolodzy, był w końcu amatorem, kupcem. Dla wielkiego świata nauki – nikim.  14 czerwca 1873 r. Heinrich miał imieniny. To był ostatni dzień prac na Hisarlıku. Wczesnym rankiem przyglądający się robotnikom Schliemann zobaczył w piasku błyszczący przedmiot. Nie namyślając się długo, zarządził dzień wolny i odprawił robotników. Po chwili wraz z żoną zaczął wygrzebywać dziesiątki złotych i srebrnych kosztowności. Owinął je w szal i dopiero po zaryglowaniu drzwi baraku rozłożył na stole. Przed wielkim marzycielem leżały dwa złote diademy, 24 naszyjniki, 6 bransolet, 8700 pierścieni, 60 kolczyków, 4066 brosz oraz ponad półkilogramowy puchar ze złota. Schliemann był pewien, że to skarb Priama, króla Troi. W pewnym momencie nałożył klejnoty na głowę i ramiona Zofii. Fotografia, na której pani Schliemann pozuje później w tej złotej biżuterii, stała się jedną z ikon archeologii. Do 1894 r. Schliemann odkrył pozostałości dziewięciu miast założonych w tym samym miejscu. Opisana w Iliadzie Troja była najprawdopodobniej szóstym lub siódmym miastem zbudowanym na wzgórzu Hisarlık. Schliemann miał zaledwie pięć lat, kiedy w wieku zaledwie 33 lat zmarł Johann Ludwig Burckhardt, odkrywca Petry. On nie doczekał badań swojego miasta. Dziś wiadomo, że od III w. p.n.e. do I w. n.e. Petra była stolicą Nabatejczyków, starożytnego ludu pochodzenia semickiego. Sami mieszkańcy nazywali ją Wielobarwną, prowadził do niej jedynie wąski wąwóz. Dlatego tej perły pustyni nie udało się zdobyć ani Pompejuszowi Wielkiemu, ani Herodowi i Kleopatrze. Miasto leżące na skrzyżowaniu szlaków handlowych z Indii do Egiptu w okresie największego rozkwitu było zamieszkane nawet przez 40 tys. ludzi. Nabatejczycy czerpali z wpływów egipskich, syryjskich, greckich i rzymskich, tworząc w ten sposób m.in. oryginalne, wykute w skale budowle. Swoją niezależność Petra straciła w 106 r. n.e., kiedy miasto zajął cesarz Trajan. Ostatnimi Europejczykami w Petrze byli średniowieczni krzyżowcy. Potem pustynny skarb przestał istnieć dla zachodniego świata. Dlatego, gdy Burckhardt stanął przed wykutą w skale świątynią, nie zdawał sobie sprawy, co to za miejsce. Był ostrożny, w jego zapiskach brak zachwytu. Precyzyjnie opisuje kolejne obiekty, zaznaczając jednak, że nieco się obawia, aby obcy mu kulturowo ludzie nie uznali go za czarodzieja szukającego skarbów. Przed przedwczesnym odejściem ponownie odkrył jeszcze świątynie Abu Simbel w Nubii w dzisiejszym Egipcie. Badania w Petrze zaczęły się dopiero w 1965 r., półtora wieku po jego śmierci. Hiram Bingham miał więcej szczęścia. Po odkryciu miasta na szczycie peruwiańskiej góry w jego kolejną wyprawę zaangażowały się Uniwersytet Yale i Towarzystwo National Geographic, od którego badacz otrzymał grant w wysokości 10 tys. dolarów. Gilbert H. Grosvenor, ówczesny redaktor magazynu ""National Geographic"", był zachwycony. Jak niezwykli musieli być ludzie, którzy zbudowali Machu Picchu, skoro wznieśli takie miasto, w którym można było się ukryć na szczycie góry, bez stali, a tylko za pomocą kamiennych młotów i klinów – pisał.  Machu Picchu chętnie poddawało się odkrywcom. W 1912 r. uczestnicy wyprawy zaczęli czyścić i mapować miasto, a trwało to trzy lata. Ale mimo że archeolodzy są tam do dziś, naukowcy ciągle nie potrafią odpowiedzieć na wiele pytań. Prawdopodobnie miasto zostało wybudowane w XV w. i opuszczone sto lat później. Miało niewiele, bo około tysiąca mieszkańców. Wyższe partie kompleksu przeznaczone były dla kapłanów. Tam też znajdowało się m.in. obserwatorium oraz Świątynia Trzech Okien, służąca kultowi Słońca."
Orzeł wylądował. Dlaczego program Apollo i lądowanie na Księżycu zmieniły historię eksploracji kosmosu?,https://www.national-geographic.pl/artykul/orzel-wyladowal-dlaczego-program-apollo-i-ladowanie-na-ksiezycu-zmienily-historie-eksploracji-kosmosu,Unknown,"['Kosmos', 'Historia']","Cel – lądowanie człowieka na Księżycu oraz bezpieczny powrót załogi do domu. Koszt – 24,5 miliarda dolarów, co po uwzględnieniu inflacji daje prawie 98 miliardów dolarów. Uznaje się, że każdy obywatel Stanów Zjednoczonych wyłożył na program Apollo 500 dolarów. Wyniki: Gdy w 1961 roku prezydent USA John F. Kennedy ogłosił, że Amerykanie zamierzają do końca dekady wysłać misję załogową na Księżyc, była to wyjątkowo śmiała, wręcz zuchwała zapowiedź.  Przecież mówimy o roku, w którym pierwszy człowiek, Jurij Gagarin, przekroczył umowną granicę kosmosu. Amerykańskie programy lotów kosmicznych Mercury i późniejszy Gemini nie były nawet w decydującej fazie. Pierwszy Amerykanin, Alan Shepard, dokonał zaledwie lotu balistycznego. A jednak już 20 dni po tym kosmicznym skoku prezydent ogłosił narodowi, że celem jego rządów jest lądowanie na Księżycu. Trudno było potraktować to poważnie. Ale Kennedy potrzebował czegoś spektakularnego. Czegoś, czym utarłby nosa Sowietom, którzy dominowali w przestrzeni kosmicznej. Chciał wygrać kosmiczny wyścig. W końcu to komuniści wysłali w kosmos pierwszego satelitę – Sputnika. Doszło do tego w październiku 1957 roku. To oni pierwsi badali wpływ przeciążeń przy starcie i funkcjonowania na orbicie organizmów żywych. Prowadzony przez głównego inżyniera Siergieja Korolowa radziecki program kosmiczny był wciąż o krok przed amerykańskim. Pewnie gdyby nie ta rywalizacja, nie doszłoby do tak szybkiego podboju kosmosu. Bo tak określano wczesne fazy załogowych misji kosmicznych. Ale dominacja w kosmosie nie oznaczała tylko prestiżu. Dawała realną przewagę strategiczną i militarną. Ten, kto mógł wystrzelić rakietę z prędkością umożliwiającą jej ucieczkę ziemskiej grawitacji, mógł równie dobrze tę samą rakietę wycelować w terytorium przeciwnika. Trwała zimna wojna. Każdy ruch jednego z mocarstw musiał doczekać się odpowiedzi ze strony przeciwnej. Tym bardziej, że Amerykanie bardzo poważnie obawiali się ZSRR. Wiedzieli, że radzieccy naukowy opracowali broń nuklearną. Obawiali się, że Sputnik jest właśnie nośnikiem takiej bomby, którą w każdej chwili może zrzucić na terytorium Stanów Zjednoczonych. Trzeba było odpowiedzieć mocnym, zdecydowanym głosem. I to nawet, jeśli amerykańscy naukowcy, z samym Wernerem Von Braunem – nazistowskim specjalistą od technik rakietowych – na czele, nie wierzyli, że to się może udać. Do pracy zaprzęgnięto tysiące ludzi. W szczytowych latach w programie wzięło udział 34 tys. pracowników NASA i 375 tys. zewnętrznych wykonawców. Konieczne było nie tylko wybudowanie i przetestowanie odpowiednio ciężkich rakiet, budowa kapsuł załogowych i całej infrastruktury naziemnej. Niezbędne było też skonstruowanie skafandrów kosmicznych i lądownika księżycowego. A wszystko po raz pierwszy, bazując tylko na testach programów Merkury i Gemini. Te oczywiście przyniosły dane związane z funkcjonowaniem człowieka na orbicie i spacerami kosmicznymi. Pokazały jak projektować kapsuły załogowe i jak je wodować. Jednak nie mogły powiedzieć niczego o lądowaniu na Księżycu. Siłą napędową programu Apollo były potężne, do tej pory dzierżące tytuł największych w historii rakiet kosmicznych Saturny V. Kolejne wersje Saturnów były projektowane i testowane od 1960. Najcięższa wersja, czyli właśnie Saturn V, odbyła swój dziewiczy start 9 listopada 1967 roku, w ramach misji Apollo 4. Była to udana próba wyniesienia na orbitę pustej kapsuły. Saturn V mierzył 110 metrów, miał 10 metrów średnicy i był w stanie wynieść 118 ton ładunku na niską orbitę ziemską (tzw. LEO). Wykorzystywał silniki F-1 oraz J-2. Podczas testów huk silników był słyszalny w promieniu 80 km. Saturn był rakietą trzystopniową. Pierwszy stopień, wysoki na 42 metry, skonstruował Boeing. Ciąg, jaki wytwarzało pięć silników F-1, wynosił 34,02 MN. Stopień ten był wykorzystywany podczas pierwszych 67 kilometrów wznoszenia. Za budowę drugiego stopnia odpowiadała North American Aviation w Seal Beach w Kalifornii. Miał 5 silników J-2, które wytwarzały ciąg 5 MN. 97 proc. masy stanowiło paliwo. Za ostatni, najwyższy stopień rakiety, odpowiadała kolejna firma – Douglas Aircraft Company w Huntington Beach. Łącznie te trzy stopnie tworzyły rakietę tak ogromną, że do zmontowania jej konieczne było wybudowanie największego hangaru na świecie, czyli Vehicle Assembly Building. Do transportowania rakiety w pozycji pionowej konieczne było stworzenie potężnych platform gąsienicowych. Koszty były ogromne. Tak duże, że w 1963 roku prezydent Kennedy zaproponował nawet Sowietom dołączenie do programu księżycowego w nadziei, że wezmą na siebie część kosztów. Nie skorzystali z oferty przekonując, że lądowanie na Księżycu nie leży w zakresie ich zainteresowań. Z czasem okazało się, że prowadzili własny program księżycowy, który rozsypał się jak domek z kart po śmierci głównego inżynierowa Korolowa. Za to Amerykanom się udało. I to mimo rozpoczynającej program katastrofy. W lutym 1967 roku miała odbyć się pierwsza załogowa misja programu Apollo. W module dowodzenia mieli zasiąść: dowódca Virgil „Gus” Grissom, piloci Edward H. White i Roger B. Chaffee. Media szalały. Fotografie astronautów były na pierwszych stronach gazet. Kilka dni przed planowanym startem, 27 stycznia 1967 roku, załoga trenowała w module dowodzenia umieszczonym na stanowisku startowym kosmodromu Cape Canaveral. Astronauci leżeli przypięci pasami wewnątrz zamkniętej kapsuły, gdy doszło do spięcia i pożaru. Krzyczeli do obsługi, aby ich wydostać, bo się palą. Włazu nie można było otworzyć. Ciśnienie wzrosło tak bardzo, że doprowadziło do pęknięcia kabiny. Obawiano się o bezpieczeństwo całego kompleksu. Istniała realna obawa, że pożar modułu dowodzenia może uruchomić ucieczkowe rakiety ratunkowe (LES) na paliwo stałe, zabijając prawdopodobnie obsługę naziemną w pobliżu. Minęło pięć minut, zanim otworzono wewnętrzny i zewnętrzny właz. Procedura otwierania składała się z trzech wielostopniowych zapadek. Astronauci nie przeżyli. Na szczęście wyciągnięto naukę z tej tragedii, znacznie poprawiając bezpieczeństwo astronautów. Prace trwały, a program przyspieszał aż do chwili, gdy na Księżyc dotarła misja Apollo 11. 21 lipca 1969 roku Neil Armstrong zgłosił poprawne lądowanie: „Houston, tu Baza Spokoju. «Orzeł» wylądował”. Później wypowiedział słynne słowa. „To mały krok dla człowieka, lecz wielki skok dla ludzkości”. Przeszły one do historii, a program Apollo zmienił jej bieg."
Dieta może chronić przed ADHD. Naukowcy udowodnili to za pomocą badań mózgu u dzieci,https://www.national-geographic.pl/artykul/dieta-moze-chronic-przed-adhd-naukowcy-udowodnili-to-za-pomoca-badan-mozgu-u-dzieci-220220093341,Unknown,"['Odkrycia', 'Nauka|National Geographic > Ludzie']","Zespół nadpobudliwości psychoruchowej z deficytem uwagi (ADHD) to zaburzenie występujące u kilku procent dzieci. Stanowi poważny problem, utrudniając uczenie się i zaburzając relacje społeczne. Można je leczyć farmakologicznie, lecz analizowane są też inne sposoby. Uczeni z holenderskiego Uniwersytetu Wageningen wykazali, że skuteczną metodą ograniczenia objawów ADHD może być zmiana diety. Wyeliminowanie z niej niektórych produktów prowadzi do drastycznej poprawy zachowania. Pracę naukową na ten temat opublikowało czasopismo „Scientific Reports”. Naukowcy zastosowali tzw. dietę oligoantygenową. 53 dzieci biorące udział w badaniach było na niej przez pięć tygodni. Po tym czasie ich rodzice zaobserwowali zdecydowane zmniejszenie się objawów ADHD. Aby potwierdzić efekty, uczeni porównali aktywność mózgów uczestników badania. Wykonali u nich badanie rezonansem jądrowym (MRI) przed włączeniem diety i po pięciu tygodniach jej stosowania. Okazało się, że dzięki diecie wzrosła aktywność obszaru mózgu zwanego przedklinkiem. Aktywność tej części płata ciemieniowego spada w AHDH, a rośnie m.in. pod wpływem leków na ADHD takich jak metylofenidat. Taki efekt zaobserwowano u ponad 60 proc. badanych dzieci. – To ważny krok w badaniach nad ADHD i żywieniem. Wykazaliśmy, że dieta prowadzi nie tylko do subiektywnej zmiany objawów, ale też do obiektywnie potwierdzonych zmian aktywności mózgu – wyjaśnia prowadząca badania dr Saartje Hontelez z Uniwersytetu Wageningen. Stosowana u dzieci z ADHD dieta ma na celu ograniczenie antygenów, mogących wywołać objawy nietolerancji pokarmowej. Po angielsku nazywana jest „few foods diet” albo „oligoantigenic diet” (dietą oligoantygenową). Należy ona do diet eliminacyjnych. W pierwszej fazie jadłospis zostaje ograniczony do niewielkiej liczby produktów: Potem stopniowo mogą być wprowadzane inne produkty, takie jak jagnięcina, niewielkie porcje produktów pszennych, kukurydzianych i ziemniaczanych, niektóre owoce i miód. Taką dietę należy wprowadzać pod nadzorem lekarza i dietetyka. Trzeba też obserwować dziecko, by ustalić, które produkty wywołują objawy ADHD. Wbrew rozpowszechnionemu mitowi, cukier nie odgrywa znaczącej roli w nadpobudliwości u dzieci. Przekonanie to wzięło się z jednego badania przeprowadzonego w latach 70. XX wieku. Wynikało z niego, że u dzieci z ADHD może występować tzw. hipoglikemia reaktywna. Późniejsze, bardziej rygorystyczne badania nie wykazały jednak związku między obecnością cukru w diecie a objawami nadpobudliwości i ogólnie zachowaniem dzieci. Oczywiście duże ilości węglowodanów łatwoprzyswajalnych, takich jak sacharoza (biały cukier spożywczy) sprzyjają nadwadze i otyłości, zaburzeniom metabolicznym i próchnicy. Wykorzystywanie zwierząt w terapii od lat budzi wątpliwości, szczególnie jeśli chodzi o skuteczność. Jednak pionierskie badania przeprowadzone na Uniwersytecie Kalifornijskim w Irvine dowodzą, że psy-terapeuci pomagają dzieciom cierpiącym na AHDH."
"NASA zatrudni  teologów, aby ocenili, jak świat zareaguje na odkrycie kosmitów",https://www.national-geographic.pl/artykul/nasa-zatrudni-teologow-aby-ocenili-jak-swiat-zareaguje-na-odkrycie-kosmitow,Unknown,['Kosmos'],"Ponoć jak trwoga, to do Boga. Mało prawdopodobne, żeby astronomowie z NASA znali to powiedzenie, ale właśnie te słowa przychodzą na myśl po ogłoszeniu ich ostatniego projektu. Pracownicy agencji kosmicznej chcą zatrudnić 24 teologów, którzy mieliby ocenić, jak ludzkość zareaguje na ewentualne odkrycie obcych form życia w kosmosie oraz jak taka wiedza mogłaby wpłynąć na nasze wyobrażenia o bogach i stworzeniu świata. Teolodzy wezmą udział w programie Centrum Badań Teologicznych (CTI) na Uniwersytecie Princeton w New Jersey. W 2014 r. NASA przekazała na jego realizację grant w wysokości 1,1 miliona dolarów. Naukowcy zaangażowani w projekt zastanawiają się nad pytaniami, które od zarania dziejów intrygują ludzkość. Przykładowo, gdzie wyznaczamy granice między człowiekiem a kosmitą oraz co to znaczy żyć (w ludzkim rozumieniu). Dlaczego właśnie teraz NASA postanowiła dokładniej zająć się możliwymi formami obcego życia w kosmosie? Cóż, okoliczności sprzyjają szukaniu odpowiedzi. W końcu na Marsie są dwa łaziki, wokół Jowisza i Saturna krążą sondy, a pod koniec grudnia wystartował Kosmiczny Teleskop Jamesa Webba. W gronie teologów wybranych przez NASA znalazł się między innymi dr Andrew Davison z Uniwersytetu Cambridge. – Religijne tradycje byłyby istotnym elementem tego, jak ludzkość zachowałaby się po odkryciu życia na innych planetach – napisał na stronie uniwersytetu. W przyszłym roku Davison planuje wydać książkę zatytułowaną „Astrobiologia i chrześcijańska doktryna”.Duchowny twierdzi, że powoli zbliżamy się do potwierdzenia tego, że nie jesteśmy sami w kosmosie. Co prawda badania i ankiety wykazują, że chrześcijanie w większości nie wierzą w obce formy życia poza Ziemią, ale Davison nie jest jedynym wierzącym, który nie wyklucza takiej możliwości. W wywiadzie dla „Washington Post” Duilia de Mello, astronom i profesor fizyki na Katolickim Uniwersytecie Ameryki, przyznała, że część seminarzystów pyta ją inteligentne życie na innych planetach.  W 2008 roku ks. Jose Gabriel Funes, główny astronom Watykanu, powiedział z kolei, że nie ma konfliktu między wiarą w Boga a możliwością istnienia „pozaziemskich braci”. Kiedy został zapytany, czy miał na myśli istoty podobne do ludzi lub nawet bardziej rozwinięte, odpowiedział, że „w tak dużym wszechświecie nie można wykluczyć tej hipotezy”. Oczywiście nie wszyscy teolodzy są tak otwarci na dyskusje o ewentualnym istnieniu obcych from życia we wszechświecie. Albert Mohler, przewodniczący Southern Baptist Theological Seminary w jednym z wywiadów kategorycznie stwierdził, że kosmitów nie ma, a wszystkie teorie na ich temat to spekulacje."
NASA zakończyła 6-letnią misję na Grenlandii. Co nowego wiemy o topnieniu lodowców?,https://www.national-geographic.pl/artykul/nasa-zakonczyla-6-letnia-misje-na-grenlandii-co-nowego-wiemy-o-topnieniu-lodowcow,Unknown,['Przyroda'],"Mimo regularnych badań w terenie Grenlandia wciąż kryje wiele tajemnic. Na część pytań odpowiada misja NASA Oceans Melting Greenland. Sześcioletnia obserwacja linii brzegowej największej wyspy świata pozwoliła naukowcom zrozumieć między innymi to, jak woda oceaniczna topi lodowce. Misja zakończona 31 grudnia dowodzi, że woda oceaniczna topi lodowce Grenlandii co najmniej w takim stopniu, jak ciepłe powietrze. To ważne odkrycie, biorąc pod uwagę, że to właśnie topnienie lodowców najbardziej przyczynia się do globalnego wzrostu poziomu wód w oceanach. Teraz badacze będą mogli oszacować, jak szybko zjawisko będzie postępowało w kolejnych dziesięcioleciach. fot. Getty Images Najnowsze pomiary wykazały, że w niektórych miejscach lody Grenlandii topnieją od sześciu do siedmiu razy szybciej niż 25 lat temu. Gdyby cała pokrywa lodowa wyspy stopniała, morza na całym świecie podniosłyby się o ponad 7 metrów. Misja NASA OMG trwała sześć lat. W tym czasie naukowcom udało się przeprowadzić szczegółową analizę dna morskiego wokół linii brzegowej Grenlandii – w tym niezbadane wcześniej fiordy. Aby skompletować dane, samoloty misji przeleciały w sumie liczbę kilometrów odpowiadającą 13 okrążeniom wokół Ziemi. Aby dowiedzieć się, jak szybko topnieje lodowiec, należy polecieć na Grenlandię, zmierzyć go, a następnie zbadać dno morskie i wodę przed nim. Metoda jest znana od lat. Do niedawno wykorzystywano ją do badań pojedynczych lodowców, jednak naukowcy postanowili przeanalizować w ten sposób ponad 220 lodowców. Pierwotnie misja miała potrwać 5 lat, jednak NASA przedłużyła ją o rok, żeby badacze mogli zaobserwować nieoczekiwane, gwałtowne wahania temperatury wody na zachodnim wybrzeżu Grenlandii. Priorytetem było sporządzenie mapy dna morskiego wokół Grenlandii. Dzięki niej naukowcy mogli zobaczyć, w których miejscach ciepła woda zderza się z lodowcami. Temperatura i zasolenie oceanu były mierzone dzięki sondom. Każdego roku z samolotów zrzucano ich około 250. fot. Getty Images"
Belgia skraca tydzień pracy. Trzydniowy weekend to niejedyna zmiana,https://www.national-geographic.pl/artykul/belgia-skraca-tydzien-pracy-to-nie-koniec-zmian-220221124850,Unknown,"['Ludzie', 'Ludzie']","Pomysł skrócenia tygodnia pracy z 5 dni do 4 co jakiś czas pojawia się w przestrzeni publicznej. Dla Polaków nadal pozostaje raczej w strefie marzeń. Tymczasem Belgowie już niedługo sami będą mogli wybrać, ile chcą pracować. To niejedyna reforma zapowiedziana przez belgijskiego premiera Aleksandra de Croo. Oprócz możliwości skrócenia tygodnia pracy wielopartyjna koalicja rządowa opowiedziała się również za prawem pracowników do odłączenia się od pracy i ignorowania pracowniczych wiadomości po godzinach, bez ryzyka nieprzyjemności ze strony szefostwa. Co więcej, pracownicy zatrudnieni na kontraktach i tymczasowych umowach mają mieć zapewnioną większą ochronę prawną. Premier de Croo wierzy, że zmiany wyznaczą nowy kierunek dla innowacyjnej, zrównoważonej i cyfrowej gospodarki. – Celem jest uczynienie ludzi i przedsiębiorstw silniejszymi – mówił podczas konferencji prasowej. Nie wiadomo jeszcze, kiedy reformy wejdą w życie. Zanim zostaną uchwalone, projekt ustawy będzie jeszcze wielokrotnie czytany przez ustawodawców, a to może potrwać nawet kilka miesięcy. Jednym z celów reform jest zapewnienie pracownikom zdrowego balansu między życiem prywatnym i zawodowym. 4-dniowy tydzień nie obejmie wszystkich od razu. W pierwszej kolejności trzeba będzie złożyć odpowiedni wniosek. Pracodawca będzie musiał uzasadnić każdą odmowę „solidnymi argumentami”. Skrócenia tygodnia pracy to ogromna zmiana w życiu. Dlatego pracownicy, którzy się na nią zdecydują, najpierw będą testowali takie rozwiązanie przez 6 miesięcy. Po pół roku podejmą decyzję, czy odpowiada im taki system, czy może jednak wolą wrócić do pierwotnego. Oczywiście krótszy tydzień nie oznacza, że obowiązków będzie mniej. W zamian za dłuższy weekend pracownicy spędzą w pracy 9,5 godzin dziennie. Minister gospodarki i pracy Pierre-Yves Dermagne zasugerował, że taka zmiana w planie tygodnia może być szczególnie przydatna dla osób chcących spędzać więcej czasu ze swoimi dziećmi. W tym dal rozwiedzionych małżeństw, które dzielą się opieką nad pociechami. Po tym, jak w styczniu pracownicy cywilni belgijskiego rządu federalnego dostali prawo „odłączenia się” od pracy po godzinach, przyszła kolej na kolejne sektory i branże. Jedna z reform zakłada, że wszyscy Belgowie zatrudni w firmach z ponad 20-osobowym zespołem będą mogli nie odbierać wiadomości od szefa i być offline w wolnym czasie. – Granica między pracą a życiem prywatnym coraz bardziej się zaciera. Te nieustanne żądania mogą szkodzić zdrowiu fizycznemu i psychicznemu pracownika – przekonywał Dermagne. Pandemia COVID-19 zmieniła nasze podejście do pracy. Największą zmianą było przejście na home office. Prawie dwa lata po pierwszym lockdownie część firm nadal preferuje pracę zdalną. Eksperci przewidują, że hybrydowy system zostanie z nami już na stałe. Islandczycy wykorzystali ten dynamiczny czas na przetestowanie krótszego tygodnia pracy. Eksperyment został przeprowadzony już dwukrotnie. Wzięło w nim udział około 2500 pracowników, czyli ponad 1 proc. wszystkich osób pracujących na Islandii. Test okazał się „ogromnym sukcesem”. Mimo że badani pracowali mniej, to zarabiali tyle samo, a przy tym zachwali produktywność i mieli lepsze samopoczucie."
Wyciek ropy w Peru po erupcji podwodnego wulkanu. „To wpłynie na naszą faunę i zdrowie”,https://www.national-geographic.pl/artykul/wyciek-ropy-w-peru-po-erupcji-podwodnego-wulkanu-to-wplynie-na-nasza-faune-i-zdrowie,Unknown,['Przyroda'],"15 stycznia doszło do erupcji podwodnego wulkanu w pobliżu wysp Tonga. Tongijczycy zostali odcięci od dostępu do wody, Internetu i telekomunikacji. Powstała fala tsunami dotarła także do wybrzeży Japonii, a ostrzeżenia ogłoszono niemal w każdym kraju położonym nad Oceanem Spokojnym. W przeciwieństwie do Chile czy Ekwadoru w Peru nie przewidziano ryzyka tsunami, a przynajmniej nie poinformowano o tym mieszkańców. Plaże pozostały otwarte, a kiedy fale zaczęły się coraz bardziej spiętrzać, dwie kobiety utonęły. Wysokie fale uderzyły również w tankowiec rozładowujący ładunek w rafinerii La Pampilla obsługiwanej przez firmę energetyczną Repsol. W efekcie do wody trafiło blisko 980 tys. litrów ropy naftowej. Szkodliwy wyciek błyskawicznie zalał peruwiańskie wybrzeże. Prezydent Pedro Castillo ogłosił stan zagrożenia środowiska dla obszarów, gdzie znajdują się jedne z najcenniejszych ekosystemów w Peru. Hacemos un llamado a los habitantes de #Ventanilla, Santa Rosa, Ancón, Aucallama y Chancay a mantenerse vigilantes patrullando y supervisando el litoral en sus distritos para reportar aves y mamíferos afectados que necesiten rescate y atención. @MinamPeru @SERNANP @Repsol pic.twitter.com/Ydw5pz2ZgK Trwa śledztwo mające ustalić przyczyny wycieku ropy naftowej do Oceanu Spokojnego. Przedstawiciele firmy Repsol twierdzą, że wina leży po stronie peruwiańskiej marynarki wojennej, która nie wydała ostrzeżenia o tsunami po erupcji wulkany na Tonga. Plama ropy wielkości ponad 320 boisk piłkarskich jest śmiertelnie niebezpieczna dla zwierząt morskich. Fale od kilku dni wyrzucają na brzeg martwe ptaki, ryby i foki. Zagrożone są też zwierzęta zamieszkujące częściowo na lądzie, w tym wydry morskie i pingwiny peruwiańskie. Ciemna oleista ciecz pokryła w sumie 21 plaż. Dramat dotyka nie tylko zwierzęta, ale również ludzi. Kilkaset rybaków zostało bez pracy. Wolontariusze nie ustają w sprzątaniu plaż i ratowaniu dzikich zwierząt. Do tej pory do zoo Parque de Las Leyendas udało się przewieźć ponad 40 ptaków. Weterynarze kąpie je w detergentach i podają witaminy oraz leki przeciwbakteryjne i przeciwgrzybiczne, które mają im pomóc w powrocie do zdrowia. W akcję ratowania wybrzeża zaangażowały się setki pracowników firmy Respol. Sprzątanie plaż potrwa do końca lutego. Skutki wycieki ropy będą jednak odczuwalne znacznie dłużej."
Nowy raport dotyczący najbardziej zanieczyszczonych krajów świata. Polska w europejskiej czołówce,https://www.national-geographic.pl/artykul/nowy-raport-dotyczacy-najbardziej-zanieczyszczonych-krajow-swiata-wsrod-nich-polska-220322122205,Unknown,"['Ludzie', 'Nauka|National Geographic > Przyroda']","IQAir to szwajcarska firma, która zajmuje się monitorowaniem jakości powietrza na świecie. W swoim najnowszym, pierwszym tak dużym raporcie przedstawiła bardzo niepokojące dane. Okazuje się, że praktycznie każdy kraj przekroczył normy ustalone przez Światową Organizację Zdrowia. Naukowcy ustalili, że tylko 222 miasta spełniały wytyczne WHO. W tym niechlubnym rankingu Polska nie jest prymusem w ujęciu światowym, ale w Europie jesteśmy w czołówce najbardziej zanieczyszczonych krajów. Autorzy raportu „2021 World Air Quality Report” przeanalizowali jakość powietrza w 6475 miastach ze 117 krajów. Badacze sprawdzali, ile wynosi stężenie pyłu zawieszonego PM2,5, który uznaje się najbardziej szkodliwy dla naszego zdrowia. W raporcie możemy przeczytać, że w samych Stanach Zjednoczonych nawet 97% miast nie spełnia normy ustalonej przez WHO. Na pierwszym miejscu wśród najbardziej zanieczyszczonych krajów świata znalazł się Bangladesz. Tam średnie roczne stężenie pyłów PM2,5 wynosi aż 76,9 µg/m³. Eksperci przypominają, że dopuszczalna średnia ustalona przez Światową Organizację Zdrowia to 5-10 µg/m³ w ujęciu rocznym, a wynik powyżej 50 µg/m³ jest już zagrożeniem dla życia i zdrowia. To oznacza, że mówimy tu o przekroczeniu normy nawet 10-krotnie. Na drugim miejscu uplasował się Czad z wynikiem 75,9, a podium zamyka Pakistan, gdzie średnie stężenie roczne wyniosło 66,8. Najbardziej zanieczyszczonym państwem z Europy jest Czarnogóra, która znalazła się na 16. miejscu. Tam roczna średnia PM2,5 jest na poziomie 35,2. Polska jest na 52. pozycji. Średnie zanieczyszczenie pyłem PM2,5 w naszym kraju wyniosło 19,1 µg/m³. W porównaniu światowych stolic najgorzej wypadła stolica Indii. W Nowym Delhi stężenie PM2,5 jest na poziomie aż 85 µg/m³. Warszawa znalazła się na 50. miejscu. Co smutne, w Europie przed nami są jedynie stolice Bośni i Hercegowiny, Chorwacji, Grecji, Gruzji i Ukrainy. Jeżeli na tapet weźmiemy tylko Europę, nasz kraj wypada naprawdę źle. Jesteśmy na 8 miejscu w rankingu jakości powietrza. Na Starym Kontynencie najgorzej wypada Czarnogóra. Z kolei najlepsza sytuacja jest w Finlandii, Estonii oraz Islandii i krajach skandynawskich. Autorzy raportu podkreślają, że ich badania to alarm i ostrzeżenie dla całej planety. Eksperci kolejny raz przypominają, że rządy powinny podjąć natychmiastowe działania, aby obniżyć emisję zanieczyszczeń powietrza. Tu przecież chodzi o ludzkie życie. Według Światowej Organizacji Zdrowia, każdego roku na świecie umiera kilka milionów osób na skutek wdychania smogu i zanieczyszczonego powietrza. Większość przedwczesnych zgonów ma związek z zatruciem pyłem zawieszonym PM2,5. WHO przypomina, że długotrwałe narażenie na jego działanie powoduje skrócenie średniej długości życia."
Sęp płowy pojawił się w Polsce. Rzadki gość przerasta bielika o prawie pół metra,https://www.national-geographic.pl/artykul/sep-plowy-pierwszy-raz-od-lat-widziany-w-polsce-przerasta-bielika-o-prawie-pol-metra-220523113638,Unknown,['Przyroda'],"W ciągu ostatnich kilkuset lat flora i fauna terenów obecnej Polski mocno się zmieniła. Wymierające gatunki to między innymi wilki czy rysie. Nie wszyscy pamiętają o tym, że prawdopodobnie jeszcze w XIX w. w Polsce gniazdował również sęp płowy. Obecnie jest oficjalnie uznany za gatunek wymarły w naszym kraju. Tym większą sensację wywołało jego pojawienie się w Babiogórskim Parku Narodowym. Ostatnie niepotwierdzone informacje dotyczące lęgów sępa płowego w Polsce pochodzą z 1914 r. Młode miały wówczas przyjść na świat w Pieninach. Wcześniej sępy gniazdowały także w Tatrach. Przez ostatnie 100 lat ptaki te sporadycznie były widywane w granicach Polski. Nie zauważono jednak, aby zdecydowały się na założenie gniazd. Czy w przyszłości to się zmieni? Wygląda na to, że sępy płowe upodobały sobie Babią Górę. Ostatni raz przedstawiciel tego gatunku był widziany (i uwieczniony) na wolności 11 lat temu – także w BPN. Nie jest pewne, dlaczego sępy płowe opuściły Polskę. Jedna z teorii mówi o tym, że po prostu zaczęło brakować im pożywienia. Obecnie gatunek zamieszkuje między innymi w Turcji i na Kaukazie. Sensację ornitologiczną w Beskidzie Żywieckim wytropił podleśniczy Jerzy Sikora. Sępa podczas posiłku uwiecznił na zdjęciu Piotr Tabak. Zdjęcie zostało opublikowane na profilu Regionalnej Dyrekcji Lasów Państwowych w Krakowie na Facebooku. W maju sępa w locie zaobserwowali także pracownicy Babiogórskiego Parku Narodowego. Cytowany przez serwis polsatnews.pl Maciej Mażul z Babiogórskiego Parku Narodowego poinformował, że sęp płowy był widziany w Polsce również w ubiegłym roku. Wówczas nie udało się go jednak sfotografować. Pojawienie się sępa płowego w okolicach Babiej Góry to sensacja z kilku powodów. Przede wszystkim ptaki te nie gniazdują też w Polsce, ale w naszym kraju nie żyją też gatunki, które mogłyby równać się rozmiarami z sępami. Ich rozpiętość skrzydeł może wynosić od 260 do 280 cm. To o prawie pół metra więcej niż u bielików – największych ptaków w Polsce pod względem rozpiętości skrzydeł."
Odkrycia archeologiczne w Polsce – 10 najważniejszych odkryć ostatniej dekady,https://www.national-geographic.pl/artykul/odkrycia-archeologiczne-w-polsce-10-najwazniejszych-odkryc-ostatniej-dekady,Artur Białek,['Historia'],"Archeologiczne skarby, odkryte gdzieś w krainach antycznego świata, niezmiennie elektryzują wszystkich miłośników historii i dziejów ludzkości. Nie zapominajmy jednak, że polska ziemia też skrywa bezcenne artefakty, niektóre znacznie starsze niż ślady pierwszych Piastów. Polscy badacze najdawniejszych dziejów człowieka mogą pochwalić się wieloma spektakularnymi sukcesami. Przypominamy, to właśnie archeolodzy z kraju nad Wisłą odkryli fragmenty świątyni Amazisa w Egipcie. Nasi badacze znaleźli pierwszy królewski grobowiec władcy Majów. W kooperacji z peruwiańskimi badaczami, odkryli grobowiec El Castillo de Huarmey, w którym zachowały się 63 zmumifikowane ciała. O tych wydarzeniach mówił cały świat. Wróćmy jednak na nasze podwórko, bo także w Polsce rodzimi naukowcy dokonują niesamowitych odkryć. Najnowsze odkrycia archeologiczne w Polsce zawarliśmy w poniższym zestawieniu.   W 2021 roku członkowie annopolskiej Nadwiślańskiej Grupy Poszukiwawczej Stowarzyszenia SZANSA i opatowskiego Stowarzyszenia ""Wspólne Dziedzictwo"" prowadzili poszukiwania w Zawichoście. Udało im się dokonać niebywałego odkrycia - w niewielkim, niezbyt głęboko zakopanym garncu ukryto prawie 2000 srebrnych monet - denarów Władysława Wygnańca i Bolesława Kędzierzawego. Najprawdopodobniej, skarb został zakopany między rokiem 1170 a 1179.  To już drugie tego typu odkrycie z Zawichostu-Trójcy. Poprzedni skarb, składający się przede wszystkim z polskich i saskich denarów krzyżowych z połowy XI wieku, został znaleziony w 1930 roku. Na północnych obrzeżach Chojnic mieści się Pole Igielskie. Już w 1939 roku miejsce to nazywano Doliną Śmierci, ze względu na masowe egzekucje przeprowadzane przez nazistowskich zbrodniarzy na ludności polskiej. W 2020 roku zespół z Fundacji Przyjaciół Instytutu Archeologii i Etnologii PAN, którym kierował dr. Dawid Kobiałka, rozpoczął prace archeologiczne, których celem było odnalezienie śladów zbrodni wojennych. Udało się wówczas odkryć łuski pochodzące z amunicji stosowanej w karabinach Mauser i wiele innych śladów historii. W 2021 roku wznowiono prace. Na podstawie wcześniejszych znalezisk, ustalono prawdopodobne miejsce egzekucji i stosu, na którym palone były ciała. Udało się odnaleźć szczątki kilkuset ofiar. Zabezpieczono ludzkie kości, których łączna waga przekroczyła 1000 kg.  Liczne fragmenty naczyń zasobowych we Wrzępii odkryto już w latach 90. XX wieku, przy okazji prac nad projektem Archeologiczne Zdjęcie Polski. Pierwsze ślady produkcji garncarskiej znaleziono w 1995 roku, jednak dopiero kilkanaście lat później udało się ujawnić jej ogromną skalę. Wykonane w 2019 roku badania magnetyczne ujawniły ok. 130 anomalii. W 2021 roku naukowcy przyjrzeli się jednej z nich. Przeprowadzone prace dowiodły, że owa nieprawidłowość magnetyczna to pozostałości po piecach garncarskich, które wybudowano między II a V wiekiem n.e. Odkryto też fragmenty konstrukcji słupkowej i jamę z fragmentami naczyń. Mumia, o której mowa, najprawdopodobniej została odkryta w Tebach. Pod koniec 1826 roku przywiózł ją do Warszawy Jan Wężyk-Rudzki. Przez długi czas sądzono, że to szczątki kapłana Hor-Dżehutiego. Wskazywały na to hieroglify zapisane na trumnie i wieku. W 2021 roku przeprowadzono zakończone sukcesem badania radiologiczne (w ramach projektu Warsaw Mummy Project), które udowodniły, że zmumifikowane szczątki to ciało kobiety w ciąży! Staranna mumifikacja i bogaty zestaw amuletów dowodzą, że tajemnicza dama była przedstawicielka tebańskich elit. Co istotne, wcześniej nigdzie na świecie naukowcy nie dokonali takiego odkrycia.  Jednym z najbardziej spektakularnych odkryć archeologicznych ostatnich lat było odnalezienie średniowiecznego miasta Sławoborze. Naukowcy przeanalizowali teksty źródłowe, z których jasno wynikało, że miejscowość, która dzisiaj jest całkiem sporą wsią, kiedyś było miastem.   Pierwsze istotne ślady zostały znalezione w odległości ok. 2 km od współczesnego Sławoborza - naukowcy trafili na rów w kształcie podkowy z resztkami wałów po stronie wewnętrznej. Analiza archiwalnych materiałów kartograficznych ujawniła obecność owalnej formy opisanej jako Alt Stadt. W toku dalszych badań odkryto ok. 350 artefaktów związanych z dawnym osadnictwem miejskim i nie tylko.  Pochodzący sprzed 2000 lat piec do produkcji ceramicznych naczyń, który odkryto w Samborowicach, był wykorzystywany przez jednych z ostatnich przedstawicieli ludu celtyckiego, którzy do początku naszej ery zamieszkiwali południową część Polski. W 2020 roku rozpoczęły się badanie świetnie zachowanego urządzenia, składającego się z dwóch komór. W jego wnętrzu ujawniono kilkaset pozostałości po starożytnych wyrobach ceramicznych. Rok 2020 przyniósł więcej zaskakujących odkryć. Jednym z nich jest skarb odnaleziony w Ełku, pierwsze takie znalezisko w historii miasta. Odkrycia dokonali członkowie Stowarzyszenia Historyczno-Eksploracyjnego ""Jaćwież"". W trakcie badania hałdy ziemi wywiezionej w toku prac budowlanych na ulicy Wojska Polskiego, wykrywacze metalu ujawniły obecność przedmiotów, które mogły przedstawiać wartość historyczną. To był strzał w dziesiątkę. Badacze znaleźli 680 nowożytnych srebrnych monet, pochodzących z XVII wieku. Wśród nich znalazły się monety polskie, niderlandzkie, duńskie, szkockie i szwedzkie. Zdaniem odkrywców, monety pierwotnie zakopano w glinianym garncu, jako formę depozytu. Rok wcześniej, podobne odkrycie miało miejsce w kościele św. Andrzeja Apostoła w Barczewie. Skarb był ukryty pod posadzką, a został ujawniony w toku prowadzonych badań ratowniczych. W ceramicznym kuflu schowany był depozyt składający się z ok. 1000 srebrnych monet z przełomu XVI i XVII wieku. Poza groszami, trojakami i szóstakami, w naczyniu były także szelągi pruskie. Skarb najprawdopodobniej ukryli sami zakonnicy.  Kolejne znalezisko na naszej liście jest odkryciem unikatowym w skali całego Starego Kontynentu. Mowa o świetnie zachowanym układzie osady pochodzącej sprzed 2000 lat. Wyjątkowość  tego znaleziska tkwi w jego doskonałym stanie - układ przetrwał do naszych czasów w stanie kompletnym. Najczęściej znajdowane są jedynie pojedyncze elementy osad. W tym przypadku, mówimy o całym osiedlu wraz z całym gospodarskim otoczeniem. Cała osada wraz z przyległościami zajmuje ok. 170 ha.  Stanowisko w Pietraszynie jest badane już od jakiegoś czasu, jednak do niedawna naukowcy nie wiedzieli o nim zbyt wiele. Było pewne, że obozowali tam neandertalczycy. Badacze przyjęli, że Homo neanderthalensis, którzy żyli poza jaskiniami, nie zatrzymywali się na dłużej w jednym miejscu."
Osiągnięcia starożytnych Greków – 10 najważniejszych odkryć czasów antycznych,https://www.national-geographic.pl/artykul/osiagniecia-starozytnych-grekow-10-najwazniejszych-odkryc-czasow-antycznych,Artur Białek,['Historia'],"Hellada pozostawiła po sobie wiele bezcennych zabytków, jednak niesprawiedliwym jest ograniczanie greckiego dorobku do wybitnych dzieł sztuki i architektury. Największe greckie osiągnięcia są bowiem nienamacalne.  Mówiąc o osiągnięciach starożytnych Greków, na pierwszym miejscu należy wymienić ich dokonania w dziedzinie kultury i sztuki. Bez cienia wątpliwości, cywilizacja grecka faworyzowała potęgę umysłu i przedkładała dobre obyczaje nad barbarzyńskie zwyczaje. Jednocześnie należy podkreślić ogromny wpływ religii starożytnych Greków na ich osiągnięcia. Trzeba zdać sobie sprawę z tego, że religia stanowiła jeden z kluczowych aspektów życia w greckich państwach-miastach. Uwidacznia się to dosłownie w każdej dziedzinie sztuki, ale nie tylko. Nie zapominajmy, że olimpijskim bogom podporządkowano także sport i to właśnie ku czci bóstw organizowano najważniejsze zawody, w których uczestniczyli zawodnicy ze wszystkich polis - olimpiady. Nie da się jednak przemilczeć faktu, że mieszkańcy Hellady nie skupiali się wyłącznie na pięknie sztuki i tężyźnie fizycznej. Z czego słynie starożytna Grecja? Starożytnym Grekom przypada w udziale olbrzymi dorobek w dziedzinie nauki. Ludzie od wieków szukali odpowiedzi na dręczące ich pytania natury egzystencjalnej, ale to właśnie mieszkańcy greckich polis, jako lud, który umiłował mądrość, jako pierwsi postanowili na poważnie pochylić się nad zagadkami życia i zasadami, które determinują funkcję jednostki w społeczeństwie.  Początki filozofii są datowane na VI wiek p.n.e. Właśnie wtedy, w różnych miastach na terenie Joni zaczął kształtować się charakterystyczny nurt myślowy, który koncentrował się przede wszystkim na zagadnieniach kosmologicznych. Ten czas określa się mianem filozofii przedsokratejskiej. W V wieku p.n.e. głównym ośrodkiem greckiej myśli filozoficznej stały się Ateny. Wyróżniły się wówczas postaci takie jak: Sokrates, Platon i Arystoteles. W tym czasie myśliciele skupiali się przede wszystkim na zagadnieniach natury etycznej. Jest to tzw. okres filozofii sokratejskiej i posokratejskiej. W I wieku p.n.e. cesarz Justynian zarządził likwidację ateńskiej Akademii Platońskiej. Rozpoczął się wówczas okres filozofii hellenistycznej, która koncentrowała się przede wszystkim na teozofii. Działalność myślicieli zyskała zatem charakter filozoficzno-religijny.  O ile wiele greckich tez filozoficznych straciło na aktualności w nowożytnym świecie, to nie ulega wątpliwości, że to właśnie starożytni Grecy stworzyli fundament, na którym oparto późniejsze nurty myślowe.   Rozwój literatury zawdzięczamy nie starożytnym Grekom, a cywilizacji Mezopotamii. Należy jednak z całą stanowczością stwierdzić, że to właśnie w czasie greckim ukształtowały się gatunki i style, które na stałe zapisały się w kanonie i są powielane do dziś. Dzieła greckich mistrzów pióra niezmiennie zachwycają miłośników literatury na całym świecie. Jedne z najstarszych poematów powstały w VIII wieku p.n.e. Mowa o ""Iliadzie"" i ""Odysei"", wybitnych dziełach Homera - ślepego poety i wędrownego pieśniarza. W starożytności te dwa tytuły były czytane, recytowane i śpiewane przy okazji każdej uroczystości. Najczęściej towarzyszył temu akompaniament muzyczny.  Pod koniec VII wieku p.n.e. zaczęła rozkwitać liryka. Utwory greckich poetów były przepełnione subtelnością, uczuciami i emocjami. Pojawiało się w nich wiele nawiązań do przyrody. Ten trend był szczególnie widoczny w dziełach Safony - najwybitniejszej przedstawicielki liryki eolskiej, która dziś uważana jest za prekursorkę tego gatunku. W V wieku na znaczeniu zyskało dziejopisarstwo. Za jedno z pierwszych dzieł historiograficznych uważa się ""Dzieje"" autorstwa Herodota. Utwór przedstawia konflikty greckie z obcymi ludami. Nie brakuje w nim logicznych analiz przyczyn i skutków prowadzonych wojen.  Podziału gatunków literackich dokonał Arystoteles. Słynny filozof wyodrębnił dramat, który podzielił na tragedię i komedię, oraz rozgraniczył epikę od liryki, na którą składały się ody, treny, elegie i hymny. Z antycznej klasyfikacji utworów literackich korzystamy do dziś.  Mówiąc o kulturalnych osiągnięciach antycznych Greków, po prostu nie można pominąć rozwoju teatru. Ta dziedzina sztuki ma swoje korzenie w przedstawianiach religijnych ku czci Dionizosa, wystawianych przy okazji Dionizjów. Początkowo były to występy chóru satyrów, którym przewodził koryfeusz, intonując śpiewaną pieśń. Nieco później koryfeusz zaczął pełnić rolę aktora, prowadząc dialogi z chórem. Wielkie Dionizja, świętowane w marcu, dały początek tragedii. Małe Dionizja, obchodzone we wrześniu, zapoczątkowały komedię. Na przełomie VI i V wieku p.n.e., na scenie greckiego teatru pojawił się drugi aktor, a w V wieku - trzeci. Wtedy też wystawiono pierwszy monolog.  W okresie klasycznym wykształcił się charakterystyczny styl greckiej rzeźby, który znacząco odbiegał od innych antycznych dzieł sztuki. Grecy zaczęli wiernie odtwarzać postaci ludzkie, ujmując je w zastygłym ruchu. Dzięki temu rzeźba stała się nie tylko delikatna i wyważona, ale także dynamiczna. W różnych formach sport był uprawiany od czasów najdawniejszych. Należy jednak wyraźnie podkreślić, że to właśnie antyczni Grecy uczynili prostą aktywność fizyczną wydarzeniem wyjątkowym, o wielkiej randze społecznej i kulturowej. Greckie igrzyska olimpijskie ściągały zawodników ze wszystkich polis, a przygotowania do zawodów trwały aż 10 miesięcy. Wiele dyscyplin, które były uprawiane na ówczesnych obiektach sportowych, przetrwało do dziś. W tym miejscu należy wymienić przede wszystkim pięściarstwo, zapasy i konkurencje lekkoatletyczne - biegi, rzut oszczepem i rzut dyskiem.  Demokracja jest powszechnym ustrojem w cywilizowanym świecie. Współczesne systemy polityczne bazują na tym, który zapoczątkowali starożytni Grecy. Opierał się na rządach większości, rotacyjności urzędów i masowym uczestnictwie. W zgromadzeniach i głosowaniu mogli brać udział wszyscy pełnoprawni obywatele (dotyczyło to wyłącznie mężczyzn). Kluczowe decyzje o charakterze państwowym były podejmowane przez Zgromadzenie Ludowe - centralny organ demokracji ateńskiej. Wymieniając dorobek antycznych Greków, po prostu nie da się pominąć ich wpływu na architekturę. W Helladzie zapoczątkowano trzy style, które były powielane przez niemal cały starożytny świat. Pierwszym z nich - porządek dorycki - pojawił się w VII wieku p.n.e. Typowe dla tego stylu były cechy takie jak monumentalizm, surowość i ciężar proporcji. Walory artystyczne nie były tak istotne, jak funkcjonalność.  Porządek joński zaczął obowiązywać na przełomie VII i VI wieku p.n.e. Ten styl charakteryzował się smukłymi proporcjami, bogatym zdobnictwem i ogólną lekkością. Baza kolumny opierała się na plincie, a jej trzon był zdobiony kanelurami. Najbardziej charakterystycznym elementem stylu jońskiego była głowica, zbudowana z ozdobnej woluty.  Porządek koryncki stał się popularny na przełomie V i IV wieku p.n.e. Wyewoluował bezpośrednio z porządku jońskiego. W porównaniu ze starszym stylem, charakteryzował się jeszcze smuklejszymi proporcjami. Baza składała się z trzech części - dwóch torusów i trochilusu. Trzon był zdobiony podobnie jak w porządku jońskim. Głowica miała natomiast kształt koszyka stworzonego z dwóch rzędów liści akantu. Początki greckiej medycyny były ściśle związane z religią. Wierzono wówczas, że choroba jest karą, a leczenie polegało na udobruchaniu rozgniewanego bóstwa. Zmieniło się to mniej więcej w IV wieku p.n.e., kiedy religijne praktyki zaczęły ustępować miejsca świeckim praktykom.  Prawdziwą rewolucję wprowadziła działalność Hipokratesa. Korzystał on z całej wiedzy medycznej, jaką na przestrzeni stuleci udało się zgromadzić, jednak całkowicie wyeliminował z procesu leczenia wszelkie nadprzyrodzone praktyki, zajmując stanowisko typowo lekarskie. Przysięga Hipokratesa, której główne przesłanie to ""primum non nocere"" (""po pierwsze, nie szkodzić"") jest składana do dzisiaj.  "
Tajemnicze zapalenie wątroby atakuje dzieci już w 11 krajach. Co wiadomo o tej chorobie?,https://www.national-geographic.pl/artykul/tajemnicze-zapalenie-watroby-atakuje-dzieci-juz-w-11-krajach-co-wiadomo-o-tej-chorobie-220426011926,Unknown,"['Nauka', 'Ludzie']","Wszystko zaczęło się 31 marca w Szkocji. Tam zachorowało pierwszych pięcioro dzieci. Opiekujący się nimi lekarze szybko spostrzegli, że mają do czynienia z czymś nietypowym. Dzieci zmagały się z ostrym zapaleniem wątroby, jednak nie sposób było ustalić, co spowodowało chorobę. Zapalenie wątroby to po prostu stan zapalny tego narządu. Może być wywołane nadużywaniem alkoholu, może mieć podłoże autoimmunologiczne, jednak najczęściej wywołuje je infekcja. Wirusowe zapalenie wątroby powoduje pięć wirusów, oznaczanych literami od A do E. Ta choroba bywa potocznie nazywana żółtaczką. Nie jest to jednak nazwa poprawna, bo żółtaczka oznacza po prostu jeden z objawów. Czyli żółte zabarwienie skóry, błon śluzowych i oczu wywołane nagromadzeniem we krwi bilirubiny, barwnika żółciowego. Badanie pierwszych chorych ze Szkocji wykazało, że nie byli zakażeni żadnym z pięciu wirusów wywołujących wirusowe zapalenie wątroby. To właśnie wzbudziło czujność lekarzy. Gdy informacja trafiła do Światowej Organizacji Zdrowia (WHO), która zaczęła monitorować dane o nietypowym schorzeniu, szybko okazało się, że jego przypadków przybywa. Po trzech tygodniach zachorowania wykryto już w 11 krajach. Najwięcej w Wielkiej Brytanii, gdzie naliczono 114 pacjentów. Kolejne kraje z największą liczbą chorych to Hiszpania (13), Izrael (12), Stany Zjednoczone (9) i Dania (5). Na razie nie choruje nikt w Polsce ani w żadnym z naszych krajów sąsiednich. Wspólny dla wszystkich chorych jest młody wiek. Najstarszy pacjent ma 16 lat, najmłodszy miesiąc. Większość pacjentów ma mniej niż dziesięć lat, absolutna większość była wcześniej zdrowa. Pierwsze objawy, na jakie uskarżali się chorzy, to: Maria Buti, przewodnicząca Europejskiego Stowarzyszenia Badań Wątroby (European Association for the Study of the Liver) powiedziała, że lekarzy najbardziej niepokoi ostry przebieg choroby. Dotychczas zachorowało 169 osób. Jedna z nich zmarła, a aż dziesięć potrzebowało przeszczepu wątroby. Niestety, lekarze nie wiedzą ciągle, co jest przyczyną ostrego zapalenia wątroby u dzieci. To schorzenie rzadko atakuje zdrowych najmłodszych. Pierwszą hipotezą był jakiś wspólny czynnik chorobotwórczy, nabyty np. w czasie podróży. Jednak WHO prędko wykluczyła międzynarodowe podróże jako przyczynę choroby. Odrzucono również przedawkowanie paracetamolu (co może zaszkodzić wątrobie) czy szczepionki przeciwko koronawirusowi SARS-Cov-2. Większość dzieci była zbyt mała i nie kwalifikowała się do szczepienia. Po wykluczeniu tych wszystkich możliwości pozostało rozważenie bardziej skomplikowanych teorii. Pewnym wspólnym elementem dla części chorych było zakażenie adenowirusami. Miało je 74 chorych i aż 75 proc. pacjentów z Wielkiej Brytanii. Adenowirusy występują powszechnie i często atakują dzieci. Wywołują głównie infekcje górnych dróg oddechowych o łagodnym przebiegu, czyli przeziębienia. Specjaliści WHO podejrzewają jednak, że w przypadku dzieci chorych na zapalenie wątroby zadziałała kombinacja adenowirusa i jeszcze jakiegoś innego, na razie nieznanego czynnika."
Rakieta Falcon 9 wkrótce uderzy w Księżyc. Naukowcy wyznaczyli prawdopodobną datę,https://www.national-geographic.pl/artykul/rakieta-falcon-9-wkrotce-uderzy-w-ksiezyc-naukowcy-wyznaczyli-prawdopodobna-date-220128122109,Unknown,"['Kosmos', 'Odkrycia']","Rakieta Falcon 9 została wystrzelona w 2015 roku, przez SpaceX, prywatną firmę kosmiczną Elona Muska. Jej celem było wyniesienie sondy klimatycznej NOAA’s Deep Space Climate Observatory (DSCOVR). Statek kosmiczny umieścił obserwatorium w odległości 1,5 miliona kilometrów od naszej planety, w punkcie libracyjnym (tzw. punkcie Lagrange’a). Znajduje się on czterokrotnie dalej niż dystans Ziemia-Księżyc i w linii prostej do Słońca. Tam też górny stopień rakiety uległ zniszczeniu. Teraz śmieci kosmiczne po misji SpaceX zmierzają prosto w kierunku Księżyca. 24 stycznia naukowcy poinformowali, że górny fragment rakiety Falcon 9 znajduje się w kursie kolizyjnym z naszym naturalnym satelitą. Uderzy w niego już 4 marca. Wiadomość ta jest o tyle zaskakująca, że firma miliardera Elona Muska zazwyczaj dąży do tego, żeby ponownie wykorzystywać elementy rakiety Falcon 9. W tym celu wysyłają je z powrotem do ziemskiej atmosfery. Tym razem jednak statek kosmiczny znalazł się w zbyt dużej odległości od planety. Brakowało mu paliwa, żeby wrócić na Ziemię. Meteorolog Eric Berger na łamach czasopisma ""Ars Technica"" napisał też, że „rakiecie brakowało energii, żeby uciec przed grawitacją układu Ziemia-Księżyc"". Dlatego od siedmiu lat znajduje się na „chaotycznej orbicie”. Falcon 9 rozbije się najprawdopodobniej na stronie Księżyca, która będzie niewidoczna z naszej planety. Na ok. 4,93 stopnia szerokości geograficznej północnej i 233,20 stopnia długości geograficznej wschodniej. - Podejrzewamy, że ta kalkulacja może być niedokładna. Błąd wynosi maksymalnie 1-2 stopnie - mówi Bill Gray, szef firmy Project Pluto, która tworzy oprogramowanie śledzące obiekty bliskie Ziemi - planetoidy czy komety. Statek kosmiczny, który waży ok. 4 ton, uderzy w powierzchnię Księżyca z prędkością ponad 9 tys. km/godz. Odkąd pierwszy człowiek stanął na Księżycu, ludzkość zostawiła tam już ponad 180 ton śmieci. Warto przypomnieć, że to nie pierwszy raz, kiedy górny stopień rakiety uderzy w Księżyc. Już w trakcie misji Apollo w latach 1967-1973 fragmenty rakiet Saturn V uderzyły w powierzchnię Księżyca.  Z kolei w 2009 roku rakieta, która wystrzeliła Lunar Reconnaissance Orbiter, celowo uderzyła w krater na południowym biegunie Srebrnego Globu. To zderzenie spowodowało wyrzucenie dużych ilości lodu wodnego. Bill Gray twierdzi, że Falcon 9 może dostarczyć nam nowych, ciekawych danych, dotyczących geologii naturalnego satelity Ziemi. Właśnie dlatego warto wiedzieć dokładnie, gdzie uderzy rakieta, aby następnie zbadać to miejsce."
Archeolodzy znaleźli w Turcji sekretną komnatę kultu płodności. Pochodzi z czasów imperium nowoasyryjskiego,https://www.national-geographic.pl/artykul/archeolodzy-znalezli-w-turcji-sekretna-komnate-kultu-plodnosci-pochodzi-z-czasow-imperium-nowoasyryjskiego-220511123513,Unknown,"['Odkrycia', 'Historia']","W 2017 roku grupa szabrowników włamała się do jednego z domów w tureckiej wsi Başbük, która leży w południowo-wschodniej Turcji. Rabusie musieli doskonale wiedzieć, że pod budynkiem znajduje się podziemna komnata. Wycięli otwór w podłodze i już zamierzali wejść do wnętrza starożytnego kompleksu. Na szczęście na miejsce szybko przyjechała policja i zapobiegła kradzieży. Strach pomyśleć, co mogłoby się stać, gdyby złodzieje rozpoczęli plądrowanie obiektu. Konstrukcja ta jest bowiem bardzo niestabilna i mogliby uszkodzić większość cennych dzieł sztuki, które znajdują się w jej wnętrzu (nie mówiąc o tych, które przestępcy by sobie przywłaszczyli). Rok po tym zdarzeniu, grupa archeologów rozpoczęła prace badawcze w tym miejscu. We wnętrzu pomieszczenia, które ma ok. 30 metrów długości, znajdowały się bardzo rzadko spotykane malowidła naskalne. Uczeni datują je na IX wiek p.n.e. Jedno z nich przedstawia procesję bóstw, które czczono w imperium asyryjskim. Naukowcy twierdzą, że to dowód na to, jak silnie nowoasyryjska kultura wpływała na terytorium Anatolii (dzisiejszą Turcję). – Kiedy imperium asyryjskie sprawowało władzę w południowo-wschodniej Anatolii, gubernatorzy, aby dać wyraz swojej władzy, przedstawiali ją poprzez sztukę – twierdzi autor badania Selim Ferruh Adali, profesor historii z Uniwersytetu w Ankarze. Autorzy badań zwracają uwagę na bardzo ciekawy fakt. Rysunki naskalne z sekretnej, podziemnej jaskini nie są tylko przykładem wyrafinowanej sztuki z tamtego okresu. Pokazują również, jak ówczesne kultury integrowały się wzajemnie. Chociaż styl jest wyraźnie asyryjski, to widoczne są elementy lokalne. Bóstwa np. mają imiona aramejskie. – Te obrazy pokazują, jak we wczesnym okresie nowoasyryjskim wyglądały relacje pomiędzy Asyryjczykami a Aramejczykami – mówi prof. Adali. Według naukowca komnata w Başbük jest niezwykłym przykładem na to, jak imperialna władza potrafiła wejść w symbiozę z lokalną społecznością, nie niszcząc przy okazji jej dziedzictwa. Badacze zwracają uwagę na to, że asyryjska sztuka dworska miała wpływ na małe wioski i miasteczka. Główne malowidło przedstawia osiem bóstw. Największa postać ma ponad metr wysokości. Uczeni twierdzą, że widać tam boga księżyca Sîn, boga burz Hadad i bogini Atargatis. Cała trójka wywodzi się z lokalnych wierzeń. Wokół przedstawione są symbole z kultury asyryjskiej, które mają znaczenie religijne. – Wcześniejsze znaleziska z tego okresu nie wskazywały na integrację kultury anatolijskiej z asyryjską. Kiedy pierwszy raz zobaczyłem te rysunki, zadrżałem z wrażenia – mówił prof. Adali. Badacz dodaje, że ich odkrycie ma niezwykle duże znaczenie historyczne. Cztery bóstwa nie zostały jeszcze zidentyfikowane, ale zdaniem profesora, grota może być kompleksem „kultu płodności” bóstw asyryjskich i aramejskich. To, co jest prawdopodobnie najważniejsze w tym odkryciu, to fakt, że malowideł nie stworzyli artyści imperium. Naukowcy sugerują, że rysunki powstały dzięki pracy lokalnych twórców, którzy poddani byli ówczesnym władzom. W ten sposób adaptowali elementy swojego folkloru. Autorzy badań mają nadzieję, że wkrótce uda im się odnaleźć więcej podobnych skarbów historii. Wciąż nie zbadano większości pokaźnej komnaty. Asyria była starożytnym państwem semickim, które istniało od drugiej połowy III tysiąclecia p.n.e. do pierwszej połowy I tysiąclecia p.n.e. Jej granice obejmowały dzisiejszą Syrię, północny Irak, zachodni Iran i południową Turcję, a w przeszłości północną Mezopotamię. Wyróżnia się trzy okresy istnienia imperium asyryjskiego:  W okresie nowoasyryjskim państwo była znaczącą potęgą w regionie. Osiągnęła ją za panowania Sargona II. Kraj charakteryzowała niezwykle nowoczesna i majestatyczna architektura, jak na ówczesne czasy. Rządy Asyryjczyków uważane są za niezwykle despotyczne i okrutne. To za ich panowania zniszczono słynny Babilon. "
"Sowy i skowronki – sprawdź, jaki masz chronotyp",https://www.national-geographic.pl/artykul/wewnetrzny-zegar-wplywa-na-emocje-zdrowie-i-osobowosc,Archiwum National-Geographic.pl,"['Ludzie', 'Odkrycia']","Łatwość, z jaką rano wstajemy, nie zależy od siły woli, ale prawie w połowie od genów, w jakie zostaliśmy wyposażeni. Dopiero zaś w dalszej kolejności od dostępu do światła i wieku. Sowy i skowronki charakteryzują zupełnie odmienne cechy zachowań. Wydaje się jednak, że przeciwnie niż z ludowym powiedzeniu, że kto rano wstaje, temu Pan Bóg daje, nagroda skowronkom się nie należy. Poranni korzystają przecież z tego, że ich wewnętrzne preferencje zbiegają się ze społecznymi oczekiwaniami – szkoła i praca zaczynają się wcześnie w ciągu dnia. Sowa natomiast chodzi spać zgodnie z własnym zegarem biologicznym, czyli w nocy. Wczesne wstawanie zaś przypłaca społecznym jet lagiem. Różnice między sową a skowronkiem, czyli różnice w tzw. chronotypach, sięgają jednak znacznie głębiej. Nie chodzi tylko o ilość energii, z jaką funkcjonujemy o różnych porach dnia. Rytm snu i aktywności jest najbardziej widocznym przejawem zegara biologicznego. Rządzi jednak wieloma funkcjami organizmu: od trawienia po temperaturę ciała, a nawet zdolności inteligencji i kreatywności. Kto żyje wbrew zegarowi biologicznemu, nie tylko chodzi niewyspany i przygnębiony, ale też jest narażony na większe ryzyko popadnięcia w nałogi. Trudniej takiej osobie jest też zostać orłem w szkole lub w pracy.  Typ rannego ptaszka jest bardziej proaktywny niż nocna sowa. Innymi słowy, osoba prowadząca poranny tryb życia energicznie i chętnie podejmuje działania, by zmienić sytuację na swoją korzyść. Z takim podejściem łatwiej się awansuje i osiąga zawodowe sukcesy. Proaktywność badał dr Christoph Randler z Uniwersytetu w Heidelbergu w Niemczech, prosząc 367 studentów o wypełnienie ankiet. Większość badanych przez niego skowronków podpisywała się pod zdaniami: Bardziej proaktywne były też osoby, które przez wszystkie dni tygodnia wstawały o podobnej porze, niż te, które w weekend odsypiały noce zarwane w tygodniu. Badania naukowe dowodzą też, że wraz z porą dnia, o której najczęściej się wstaje, są związane pewne stałe cechy osobowości. Skowronek poza tym, że stara się rozwiązywać problemy i minimalizować ich skutki, jest także sumienny, wytrwały, stabilny emocjonalnie i potrafi współpracować w grupie. Mocne strony sowy to z kolei kreatywność, poczucie humoru i inteligencja. Sowa także ekstrawertyczna, impulsywna, stale poszukuje nowości, a decyzje często odkłada na później. Na tym lista się nie kończy. Według badań przeprowadzonych pod kierunkiem prof. Dario Maestripieri z University of Chicago na grupie 172 osób (kobiet i mężczyzn w wieku 20–40 lat) sowa ma większą słabość do ryzykownych zachowań. Może na przykład wziąć kilka kredytów, przepuścić spadek w kasynie, w pracy narazić się szefowi, dowodząc, że jego pomysły są zupełnie bez sensu, a mając po raz pierwszy w życiu narty na nogach, wybierze się na najtrudniejszą trasę zjazdową. Na dodatek sowa nie stroni od używek, co skowronkowi przytrafia się znacznie rzadziej, czego w swojej pracy naukowej dowiodła prof. Ana Adan, neurolożka z Universitat de Barcelona. Nic dziwnego, że sowa mocno nadużywa także kawy i napojów energetyzujących. Ale choćby wypiła i hektolitry kawy, nie uniknie fatalnych skutków zbyt małej ilości snu. Często nawet nie zdaje sobie z sprawy, jak bardzo jest nadwrażliwa i rozdrażniona. – Kto śpi za krótko, ma podwyższony poziom agresji. Poza tym niewystarczająca ilość snu wpływa na podejmowane decyzje i osłabia pamięć, ale w tej dziedzinie brakuje nam jeszcze precyzyjnych badań. Bez wątpienia jednak odbija się to na codziennym funkcjonowaniu, na jakości rozmów w domu, podczas dyskusji na spotkaniach w miejscu pracy i w wielu innych sytuacjach” – mówi dr Christoph Randler. Ważne dla planujących powiększenie rodziny: skłonność do bycia skowronkiem mają urodzeni jesienią i zimą, gdy dni są krótkie. Miejsce zamieszkania także nie pozostaje bez wpływu. Z badań wynika, że więcej skowronków żyje na wschodzie i na północy globu niż na zachodzie i południu, więcej na wsi niż w mieście. Ważne dla każdego: największe znaczenie w nastawianiu wewnętrznego zegara ma intensywność światła w ciągu dnia. A także, jak długo i kiedy jest się wystawionym na działanie światła. Światło poranne skraca rytm okołodobowy (chronobiolodzy zalecają, by wychodzić na dwór zaraz po przebudzeniu). Aby przyspieszyć swój zegar, warto kupić psa, który zadba o właściwą porę i dawkę naświetlania. Oczywiście jeśli jednocześnie sami będziemy dbali o psa i jego potrzeby. Zapalanie światła rano w domu sprawy nie załatwi, bo natężenie sztucznego światła nie przekracza 400 luksów, a na zewnątrz wynosi od 15 tys. do 100 tys. luksów. Na naświetlanie podczas dnia chronometr reaguje nieznacznie lub wcale. Natomiast aktywność wieczorna w sztucznym świetle opóźnia zegar biologiczny. Ostrożnie więc z pracą przed komputerem. Zdeklarowanych skowronków i sów jest raptem 30%. Chronotyp większości z nas wypada gdzieś pomiędzy tymi oboma typami i nie jest ostry. Biologiczny zegar nie jest nastawiony tak samo przez całe życie. Małe dzieci to skowronki, wstają równie wcześnie jak osoby po sześćdziesiątce. W tym wieku większość badanych przyznaje, że najlepiej czuje się rano. Wiąże się to ze zmianami w produkcji hormonów, m.in. kortyzolu i hormonu wzrostu, które wpływają na długość i jakość snu. Gdy dziecko wchodzi w okres dojrzewania, jego wewnętrzny zegar zaczyna zwalniać i coraz trudniej wstać mu do szkoły. – Szczyt „wieczorności"" przypada na koniec liceum i początek studiów. Studenci, szczególnie na kierunkach uniwersyteckich, mogą wybierać porę zajęć, ale uczniowie takiej możliwości nie mają. W USA niektóre szkoły zaczęły eksperymentalnie później rozpoczynać lekcje – z bardzo dobrymi efektami. Uczniowie lepiej funkcjonowali, mieli lepsze oceny, byli bardziej aktywni podczas zajęć. „Wieczorność"" jest związana z depresyjnością: ludzie, którzy nie mogą spać w preferowanych przez siebie godzinach, mają obniżony nastrój. W przypadku niektórych osób, zwłaszcza wśród młodzieży, poranne wstawanie bywa wręcz szkodliwe – stwierdza dr Konrad Jankowski z Wydziału Psychologii Uniwersytetu Warszawskiego, który bada funkcjonowanie osób o różnych chronotypach. Pracownicy jednego z warszawskich biurowców kontynuują pracę po zachodzie słońca. fot. Jaap Arriens/NurPhoto via Getty Images Ponadprzeciętne wyniki uzyskiwali uczniowie w duńskich szkołach, które dawały do wyboru lekcje zaczynające się o różnych porach dnia. Nauczyciele nawet musieli opracowywać dodatkowe materiały, ponieważ udawało im się dużo szybciej przerabiać program. Badania dr. Randlera w Niemczech wykazały z kolei, że wyniki egzaminów organizowanych później w ciągu dnia skutkowały lepszymi wynikami egzaminy poranne.  – Wiem, że są firmy, które dopuszczają elastyczny czas pracy. Trzeba przepracować osiem godzin, ale można wybrać porę dnia. W firmach tych rzeczywiście zdarza się, że ludzie pracują w bardzo dziwnych godzinach. To dobry kierunek, może sprzyjać lepszemu nastrojowi pracowników, lepszej motywacji i wyższej wydajności pracy. Niestety, to wciąż rzadkie sytuacje, nadal żyjemy w społeczeństwie zorientowanym bardzo porannie – mówi dr Konrad Jankowski. Wszyscy mamy wewnętrzny zegar – tworzą go tysiące komórek nerwowych w jądrze nadskrzyżowaniowym – strukturze o kształcie skrzydła w podwzgórzu u podstawy mózgu. Podwzgórze kontroluje wszystkie funkcje ciała: od produkcji hormonów po regulowanie temperatury. Zegar biologiczny gwarantuje, że każdy będzie robił właściwe rzeczy o właściwej porze dnia. Tyle że doba zegarowa trwa 24 godziny, a doba biologiczna nie. To dlatego rytm wyznaczany przez zegar biologiczny zwany jest okołodobowym. Biologiczna doba człowieka jest dłuższa niż doba zegarowa. Ta kobieca jest krótsza niż męska i – jak wynika z badań prowadzonych przez prof. Jeanne Duffy z Harvard University – wynosi średnio 24 godziny i 5 minut, zaś męska średnio 24 godziny i 11 minut. Jednak są tacy, których rytm okołodobowy ma prawie 25 godzin. – Rozbieżność w długości cyklu między czasem słonecznym a naszym wewnętrznym sprawia, że każdy musi codziennie cofać swój wewnętrzny zegar, by pozostać zsynchronizowanym ze światem zewnętrznym. To przystosowanie odbywa się poprzez regularną ekspozycję na okresy światła i ciemności. Kobiety, ponieważ mają krótszy cykl okołodobowy, codziennie robią mniejszą korektę niż mężczyźni – wyjaśnia prof. Jeanne Duffy. Kłopoty z przestawianiem biologicznego zegara najbardziej dają o sobie znać podczas dalekich podróży samolotem, pracy zmianowej albo po sezonowej zmianie czasu. Fakt, że kobiety są w większym stopniu skowronkami niż mężczyźni, pomaga im lepiej znosić podróż do Stanów Zjednoczonych niż do Australii, ponieważ podróż na zachód wymaga przestawienia się na wcześniejszą godzinę. Setki ludzi wspólnie uprawiający jogę o świcie. fot. Photo by Salman Ali/Hindustan Times via Getty Images Chronotypy wykształcają się w tym samym okresie, w którym u chłopców pojawia się mutacja, a dziewczynkom zmienia się sylwetka. Podział na ludzi „wieczornych” i „porannych” utrzymuje się przez cały okres rozrodczy, co więcej – w tym okresie więcej kobiet niż mężczyzn ma skłonności do bycia skowronkiem. Kobiety nie tylko są bardziej „poranne”, ale też śpią dłużej w ciągu doby niż mężczyźni i łatwiej zakłócić ich sen. Choć różnica między płciami w chronotypach nie jest wielka w porównaniu z takimi cechami jak wzrost czy siła mięśni, towarzyszy dojrzewaniu i zaciera się po menopauzie. Z badań nad niemieckimi nastolatkami wynika, że w wieku 16 lat różnice między chłopcami i dziewczynkami w chronotypach wynoszą tylko 3%. W wieku 19 lat są już ponad dwukrotnie większe. Samo powstanie chronotypów tłumaczy się potrzebą dostosowania do pór roku i zmiennej długości dnia. Dlaczego więc istnieje pod tym względem różnica między kobietami i mężczyznami? W tej kwestii muszą wystarczyć hipotezy, bo trudno o twarde dowody. Jedna z hipotez mówi, że krótszy sen mężczyzn mógł być związany ze ścisłym podziałem pracy. Kiedyś ludzie żyli w małych grupach. Kobiety zbierały, mężczyźni polowali. Mężczyzna, który potrzebował mniej snu, miał więc przewagę. Według innej teorii mężczyźni byli bardziej wyczuleni na niebezpieczeństwo w nocy. – Osoby „wieczorne"" w większym stopniu koncentrują się na teraźniejszości i są bardziej hedonistyczne, a „poranne"" w większym stopniu skupiają się na przyszłości. Co więcej, wyższa inteligencja, otwartość na doświadczenia, poszukiwanie nowości i skłonność do podejmowania ryzyka sugerują, że w zamierzchłych czasach bycie nocnym markiem mogło sprzyjać eksploracji i migracji w nowe rejony. Tymczasem osobowość typowa dla osoby porannej sprzyjała osiadłemu trybowi życia w bezpieczniejszych warunkach – dodaje dr Konrad Jankowski. Z badań prowadzonych w Niemczech i we Włoszech wynika, że od chronotypu zależy liczba partnerek lub partnerów. Mężczyźni sowy mają więcej partnerek niż mężczyźni skowronki. Prawie połowa mężczyzna przyznała, że aktualną partnerkę poznała wieczorem.  W badaniu prowadzonym przez dr. Christopha Randlera 284 mężczyzn odpowiadało m.in. na pytania typu: w jakich godzinach spędzasz czas poza domem? Wolisz udział w imprezie czy oglądanie telewizji w domu? Kiedy masz największą ochotę na flirt? Czy miałeś kontakty seksualne z kobietą związaną z innym mężczyzną? – Z niemieckich badań wynika, że mężczyźni „wieczorni„ częściej uwodzą kobiety. Dotyczy to sytuacji, gdy sami są już w związku i gdy uwodzona kobieta ma partnera. Trzeba patrzeć na chronotyp jako szerszy aspekt osobowości: „wieczorność""  wiąże się z wyższym poziomem testosteronu, impulsywnością oraz cechami zwanymi „czarną triadą"", czyli skłonnością do manipulowania innymi, narcyzmem i psychopatią” – komentuje dr Konrad Jankowski. Mężczyzna sowa będzie częściej gruboskórny, pozbawiony empatii, stale spragniony podziwu i rzadziej będzie miał wyrzuty sumienia niż mężczyzna skowronek. W dodatku jako ekstrawertyk często jest obdarzony dużym urokiem i bywa duszą towarzystwa. Co więcej, mężczyzna sowa ma skłonność do traktowania innych mężczyzn jako potencjalnego zagrożenia w podbojach. Trudno mu znieść sytuację, w której w jego otoczeniu znajduje się atrakcyjniejszy od niego mężczyzna, dąży więc do konfrontacji. Kobiety sowy nie wypadają lepiej. Dr Konrad Jankowski przeprowadził badania na grupie 352 osób, w wieku od 17 do 57 lat. Z jego pracy wynika, że partnerką dla mężczyzny, który szuka przygodnego seksu, częściej może być kobieta „wieczorna"" niż „poranna"". Panie o naturze sowy są mniej restrykcyjne w podejściu do seksu i częściej fantazjują o dopiero co spotkanej osobie niż panie skowronki, które muszą się zaangażować uczuciowo, by pójść z kimś do łóżka. Niemal idealny wizerunek skowronka nieco burzy dr Sunita Sah z Harvard University. Skowronki w takim samym stopniu mogą się mijać z prawdą jak sowy. Wszystko zależy od pory dnia. W przeprowadzonym przez nią teście sprawdzającym uczciwość wcześnie rano (między 7 a 8.30 rano) na bakier z prawdą częściej były sowy. Skowronki zaś kłamały w nocy (między północą a 1.30). Wystarczyło narzucić im aktywność o mało komfortowej dla nich porze.  – Można to ocenić na podstawie typowych godzin snu w dni wolne, gdy możemy samodzielnie zadecydować, kiedy idziemy spać, a rano budzimy się spontanicznie (czyli bez budzika) – wyjaśnia dr Konrad Jankowski."
Jak radioteleskop pomaga poznawać Wszechświat. Co już odkryto dzięki radioteleskopom?,https://www.national-geographic.pl/artykul/jak-radioteleskop-pomaga-poznawac-wszechswiat-co-juz-odkryto-dzieki-radioteleskopom,Unknown,['Kosmos'],"Początki radioastronomii wiążą z inżynierem i pracownikiem amerykańskiej firmy telekomunikacyjnej Bell Telephone Laboratories. Otrzymał on zadanie wyśledzenia i zidentyfikowania różnych form zakłóceń, które nękały ówczesną komunikację telefoniczną. Inżynier skonstruował w tym celu liniową, kierunkową antenę, dzięki której był w stanie zidentyfikować wszystkie źródła zakłóceń z wyjątkiem jednego. Po miesiącach badań odkrył, że źródło niezidentyfikowanych zakłóceń radiowych pochodzi z gwiazd. A dokładnie z gwiazdozbioru Strzelca, który astronomowie Harlow Shapley i Jan Oort ustalili jako kierunek centrum Drogi Mlecznej. Był rok 1931, a inżynierem tym był Karl Jansky, do dziś uznawany za ojca radioastronomii. Jansky opublikował swoje odkrycia pod koniec 1932 roku, ale nie kontynuował prac. To zadanie przypadło innemu amerykańskiemu inżynierowi i astronomowi – amatorowi, Grote’owi Reberowi. Sam odkrywca został uwieczniony w nazwie jednostki siły emisji fal radiowych – jansky (Jy). Dynamiczny rozwój badań radioastronomicznych nastąpił po zakończeniu drugiej wojny światowej. Miało to związek z rozwojem technik radiowych wykorzystywanych przez wojsko. Radioastronomia szybko rozwinęła się głównie w Wielkiej Brytanii, będącej ojczyzną radaru. Ośrodkami wiodącymi były wówczas: Do grona wiodących grup dołączyli naukowcy Uniwersytetu Sydney w Australii. A później Holendrzy, Amerykanie i wreszcie reszta świata. Trzeba zaznaczyć, że obiekty niebieskie emitują nie tylko promieniowanie w zakresie widzialnym i cieplne, czyli podczerwień. W grę wchodzą również inne zakresy promieniowania elektromagnetycznego, w tym fale radiowe. Gwiazdy, pulsary, kwazary, czarne dziury, a nawet całe galaktyki są potężnymi źródłami fal radiowych. A my wiemy, jak odczytać ich przekaz. Dzięki radioteleskopom jesteśmy w stanie dokonać detekcji tych fal i uzyskać informacje o wspomnianych obiektach. Teleskopy optyczne zbierają promieniowanie widzialne, następnie skupiają je, wzmacniają i przekazują do analizy za pomocą różnych instrumentów. W podobny sposób radioteleskopy zbierają słabe fale radiowe. Radioteleskopy pozwalają na rejestrowanie fal elektromagnetycznych w zakresie radiowym o długościach od milimetrów do nawet kilkunastu metrów. Dla porównania, fale promieniowania widzialnego, czyli światła, mają tylko kilkaset nanometrów długości. Mówiąc o falach radiowych w kontekście technik radioastronomicznych, mówimy zazwyczaj o ich częstotliwościach. Tu zasada jest oczywista dla całego widma fal elektromagnetycznych. Częstotliwość pomnożona przez długość fali zawsze daje w wyniku prędkość światła. Najbardziej optymalny do prowadzenia obserwacji naziemnych zakres fal mieści się w przedziale fal metrowych, centymetrowych i milimetrowych. Dłuższe fale odbijane są przez warstwy jonosfery. Krótsze są absorbowane przez tlen i parę wodną w atmosferze ziemskiej. Cechy atmosfery ziemskiej sprzyjają prowadzeniu obserwacji radioastronomicznych niezależnie od oświetlenia słonecznego czy warunków meteorologicznych. Obserwacje na falach najkrótszych, sąsiadujących z pasmami dalekiej podczerwieni, prowadzone są z naziemnych obserwatoriów wysokogórskich. Co ważne, naturalnie występujące fale radiowe są bardzo słabe. Sygnał telefonu komórkowego jest bilion razy silniejszy niż fale kosmiczne wykrywane przez nasze radioteleskopy. Każdy radioteleskop składa się z trzech głównych części. Niezależnie od tego, czy mówimy o 27 antenach potężnego radioteleskopu Very Large Array w Nowym Meksyku, czy o wspomnianych już Arecibo i LOFAR. Oto te części: Z historycznego punktu widzenia najbardziej zasłużonym radioteleskopem jest Obserwatorium Arecibo w Portoryko z jego ogromną, mierzącą 305 metrów czaszą. Od 1963 do 2016 roku był to radioteleskop o największej pojedynczej czaszy na świecie. Ta zbudowana z niemal 40 tys. aluminiowych paneli konstrukcja nie była mobilna. Nie można było jej przestawiać. Zamiast czaszy, przesuwano sam odbiornik zawieszony na 900-tonowej konstrukcji. Do najważniejszych odkryć dokonanych dzięki Arecibo można zaliczyć: Arecibo zostało zamknięte w listopadzie 2020 roku. Miesiąc później konstrukcja się zawaliła."
"Antyczne superfoods. 3 produkty, które pozwoliły starożytnym Andyjczykom przetrwać kryzys klimatyczny",https://www.national-geographic.pl/artykul/starozytni-andyjczycy-odkryli-superfoods-archeolodzy-ich-dieta-opierala-sie-na-trzech-produktach-211202103534,Unknown,"['Ludzie', 'Historia']","Titicaca to największe jezioro wysokogórskie na Ziemi. Akwen, znajdujący się w granicach dzisiejszych Peru i Boliwii, położony jest wśród Andów, na wysokości 3 800 m n.p.m. Starożytni Andyjczycy żyli nad brzegiem jeziora przez 2500 lat, m.in. w mieście Tiwanaku (Tiahuanaco). Przetrwali mimo trudnych warunków panujących na tej wysokości, niewystarczającej powierzchni ziemi pod uprawy i postępujących zmian klimatycznych. Ta ich niezwykła odporność i zdolność do przystosowania się do niełatwego środowiska zaintrygowała naukowców z Uniwersytetu Kalifornijskiego Berkeley. – Dzisiaj stoimy przed widmem zmian zmian spowodowanych przez kryzys klimatyczny. Podnoszący się poziom mórz topi małe wyspy na Pacyfiku, a susze i pożary niszczą uprawy w Kalifornii. Nasze odkrycia pokazują, jak do zmian środowiskowych i politycznych z powodzeniem przystosowali się starożytni. Możemy się od nich czegoś nauczyć – mówi antropolożka prof. Christine Hastorf, autorka badań. Przez lata uważano, że dieta mieszkańców Andów opierała się głównie na rybach z jeziora Titicaca i kukurydzy, które miały być głównym źródłem białka i błonnika pokarmowego. Ale wyniki nowych badań podważają to przekonanie. Naukowcy odkryli bowiem, że podstawą codziennego jadłospisu Andyjczyków były: Co prawda, kukurydza także była obecna w ich diecie, ale autorzy badania uważają, że najprawdopodobniej była spożywana jako napój alkoholowy, znany jako chicha, zarezerwowany na specjalne okazje.  – W zapisach archeologicznych jest wiele odniesień do ryb. Zawsze zakładaliśmy więc , że ludzie mieszkający nad brzegiem Titicaca korzystali z jeziora jako zasobu pożywienia. Ale dzięki badaniom odkryliśmy, że nie polegali na zasobach jeziora jako głównym źródle białka. Zamiast tego inwestowali w komosę ryżową, ziemniaki i mięso lam. Zwierzęta te mają długą historię udomowienia na tym obszarze – wyjaśnia dr Melanie Miller, współautorka badania. Zbadanie składu diety starożytnych Andyjczyków było możliwe dzięki innowacyjnej metodzie, znanej jako analiza izotopów stabilnych, specyficznych dla danych aminokwasów. Izotopy to odmienne postacie tego samego pierwiastka chemicznego (różnią się liczbą neutronów w jądrze), a aminokwasy to grupa organicznych związków chemicznych. Poszczególnych izotopów poszukiwano w próbkach kolagenu, wyabstrahowanych ze skamieniałych ludzkich zębów. Wszystkie analizowane szczątki pochodziły z pochówków odkrytych na południowym brzegu jeziora Titicaca i datowane były na okres między 1400 r. p.n.e. a 1100 r. n.e.  Badanie kolagenu z tkanki zębów pozwoliło zidentyfikować składniki chemiczne, które z kolei ujawniły, jakie rodzaje jedzenia najczęściej spożywali starożytni. Im częściej dany produkt gościł w w ich diecie, tym większy ślad pozostawił w skamieniałościach. Do dziś komosa ryżowa jest powszechnie uprawiana w Andach. Na zdjęciu rolnik z Boliwii. fot. Tim Clayton/Getty Images Odkrycia, które opublikowano w czasopiśmie „Proceedings of the National Academy of Sciences”, pomagają wyjaśnić, jak andyjskie cywilizacje przedinkaskie przetrwały setki lat, mimo trudnych warunków. Udowadniają też, że już tysiące lat temu ludzie wiedzieli, że komosa ryżowa to antyczne superfoods. Zresztą, dla starożytnych Andyjczyków komosa ryżowa była święta, niemal na równi z jeziorem Titicaca – zauważają autorki badania. Swoją wysoką wartość komosa zawdzięcza temu, że może rosnąć na dużych wysokościach, w suchej, słonej glebie. Jest więc odporna na trudne warunki, a do tego bardzo pożywna. Zawiera niezbędne dla człowieka aminokwasy i jest źródłem: Nic dziwnego, że jest uznawana za superfood."
Chińscy astronauci wrócili na Ziemię,https://www.national-geographic.pl/artykul/chinscy-astronauci-wrocili-na-ziemie,Unknown,"['Kosmos', 'Nauka']","Nie Haisheng, Liu Boming i Tang Hongbo są pierwszymi astronautami, którzy weszli na pokład stacji Tiangong co znaczy „Niebiański Pałac”. Spędzili na niej trzy miesiące od 17. czerwca.  Chiny rozpoczęły program budowy własnej stacji kosmicznej już w latach 90-tych, po tym jak zostały wykluczone z udziału w budowie Międzynarodowej Stacji Kosmicznej, głównie z powodu sprzeciwu USA wobec tajności i militarnego wsparcia dla chińskiego programu kosmicznego. Chiny jednocześnie kontynuowały swoje bezzałogowe misje kosmiczne, w ramach których umieściły łazik na wciąż mało zbadanej, dalekiej stronie Księżyca, a w grudniu 2020 roku, sonda Chang’e 5 przywiozła na Ziemię księżycowe skały. Ostatni raz próbki księżycowego gruntu trafiły na Ziemię w latach 70-tych, w ramach załogowych lotów na Księżyc NASA. Oprócz tego, Chiny w tym roku zdołały z sukcesem wysłać sondę „Tianwen-1” na Marsa, gdzie wraz z towarzyszącym jej łazikiem „Zhurong” będzie poszukiwać śladów prehistorycznego marsjańskiego życia.  Jako jeden z najbardziej złożonych programów kosmicznych w historii Chin, Chiński Program Lotów Załogowych, jak brzmi jego oficjalna nazwa, jest podzielony na „trzy kroki"" obejmujące: wyniesienie na orbitę i bezpieczny powrót na Ziemię załogowego statku kosmicznego; umieszczenie w kosmosie laboratorium kosmicznego, na pokładzie którego można realizować cywilne programy badawcze takie jak np. wymagające idealnego opanowania licznych szczegółów, procedury kosmicznego łączenia się i dokowania statków kosmicznych oraz zbudowanie na orbicie Ziemi stacji kosmicznej, mającej służyć przez wiele lat. Obecnie trwa „trzeci krok” Chińska telewizja, wzorem nadawców amerykańskich czy rosyjskich pokazała materiały z lądowania, w których można było zobaczyć statek kosmiczny Shenzhou-12 lądujący na powierzchni ziemi przy użyciu spadochronów. Wszystko działo się na na pustyni Gobi, w obecności licznego personelu, który przybył na miejsce helikopterami i pojazdami terenowymi. 

Trzej astronauci przy asyście personelu na Ziemi opuścili swoją kapsułę około 30 minut po wylądowaniu i zostali posadzeni w rozkładanych fotelach tuż obok niej. Wszyscy astronauci wracający na Ziemię po dłuższym pobycie w stanie nieważkości, mają początkowo duże problemy z poruszaniem się w warunkach ziemskiego przyciągania. Dlatego zawsze daje im się czas na ponowne dostosowanie się do ziemskiej grawitacji i w pierwszych chwilach pomaga im się w najprostszych czynnościach, nawet w poruszaniu się. „Wraz z rosnącą siłą Chin i rosnącym poziomem chińskiej technologii, mocno wierzę, że będzie jeszcze więcej astronautów, którzy osiągną wspaniałe rzeczy w kosmosie"" - powiedział dowódca misji Nie Haisheng.  W trakcie misji, trzech astronautów odbyło dwa spacery kosmiczne, umieściło na stacji Tiangong 10-metrowe mechaniczne ramię i przeprowadziło rozmowę wideo z liderem Chin,  przywódcą Partii Komunistycznej, Xi Jinpingiem. Podczas gdy niewiele wiadomo na temat szczegółów tej misji (chińskie misje kosmiczne są ściśle nadzorowane przez Chińską Armię Ludowo – Wyzwoleńczą), wiadomo na pewno, że takie 90-dniowe loty na chińską stację kosmiczną mają być kontynuowane w ciągu najbliższych dwóch lat, aby uczynić ją w pełni funkcjonalną."
Rusza odbudowa zniszczonej pożarem katedry Notre Dame!,https://www.national-geographic.pl/artykul/rusza-odbudowa-zniszczonej-pozarem-katedry-notre-dame,Unknown,"['Nauka', 'Historia']","Wszyscy chyba pamiętamy tragiczny pożar który zniszczył sklepienie najsłynniejszej katedry świata – paryskiej Notre Dame w marcu 2019 roku. W jego wyniku uszkodzone zostały kluczowe elementy strukturalne liczącej sobie 850 lat świątyni. Bezcenny zabytek, który jest skarbem nie tylko francuskiego, ale i światowego dziedzictwa był bardzo bliski całkowitego zawalenia się podczas pożaru. Najpoważniejsze uszkodzenia dotyczyły, oprócz drewnianego szkieletu sklepienia, ołowianego pokrycia dachu i iglicy, która nie przetrwała pożaru. Pożar został jednak ugaszony, a budowla zabezpieczona. 
  Przed fatalnym dla katedry 2019 odwiedzało ją około 13 milionów turystów z całego świata rocznie, czyniąc ją najpopularniejszym zabytkiem całej Europy. Notre Dame została zbudowana na polecenie biskupa Paryża Maurice’a de Sully w ciągu 182 lat. Budowa została ukończona w 1345. Od tamtej pory, choć trudno w to uwierzyć, katedra przeszła tylko jedną gruntowną renowację w XV wieku!  Oprócz tego, jej oryginalna, centralna iglica, która była niestabilna została rozebrana i zastąpiona nową w XIX wieku (na zdj. poniżej). 
  Po pożarze w 2019 roku, francuska narodowa organizacja badawcza, CNRS, rozpoczęła kosztowne i skrupulatne badania katedry, które objęły każdy jej element. Od fundamentów, przez elementy metaloplastyki, stolarki po wszystkie artefakty jakie się w niej znajdują. Celem tych badań, było nie tylko przygotowanie się do renowacji budynku, ale również stworzenie rozwiązań, dzięki którym podobny pożar już nigdy się tam nie wydarzy. Prace zabezpieczające obejmowały „zapakowanie” w specjalną ochronną powłokę słynnych gargulców katedry, wzmocnienie jej przypór, umocnienie szczytów i usunięcie spalonego rusztowania. Samo to, było niebagatelnym wyzwaniem, bowiem drewniana konstrukcja dachu, która uległa spaleniu zawierała aż 40 000 kawałków drewna! Ponadto zbudowano specjalne tymczasowe struktury, aby zabezpieczyć wieże, sklepienia i ściany ogromnej, pozbawionej dachu katedry. Aby zabezpieczyć budowlę przed zawaleniem, zniszczone przez pożar sklepienie zostało zastąpione drewnianymi łukami, które następnie przykryto specjalnym „parasolem"", aby chronić jej wnętrze przed wpływem czynników atmosferycznych. W fazę zabezpieczenia katedry zaangażowano dziesiątki stolarzy, ekspertów od rusztowań, zawodowych alpinistów, mechaników organowych i wielu innych ekspertów a także najnowsze technologie. 
  "
Sensacyjne odkrycie w USA: za pomocą skanowania 3D odkryto największe malowidła naskalne stworzone przez rdzennych Amerykanów,https://www.national-geographic.pl/artykul/sensacyjne-odkrycie-w-usa-za-pomoca-skanowania-3d-odkryto-najwieksze-malowidla-naskalne-stworzone-przez-rdzennych-amerykanow-220504013136,Unknown,"['Odkrycia', 'Historia']","Technologia skanowania trójwymiarowego jest niezwykle przydatna we współczesnej archeologii. Bardzo często pozwala badaczom dotrzeć do miejsc, do których dostęp jest utrudniony. Tak było m.in. w grudniu ubiegłego roku, kiedy to archeolodzy otworzyli cyfrowo mumię faraona sprzed 3 tysięcy lat. Było to jedyne bezpieczne rozwiązanie, aby nie uszkodzić jej zawartości. Co ważne, bardzo skuteczne. Dzięki tej metodzie udało im się odkryć niemalże wszystkie tajemnice, które skrywała mumia. W trakcie najnowszych badań archeolodzy prowadzili dokumentację pewnej jaskini w Alabamie. Jest ona uważana za jedną z ważniejszych dla kultury rdzennych Amerykanów. Składa się z podziemnych tuneli o łącznej długości ok. 5 kilometrów. W środku odkrytych zostało już setki malowideł i wydawałoby się, że nic już nie zaskoczy archeologów. Miejsce to zostało odkryte po raz pierwszy w 1998 roku i od tego czasu pozostaje ściśle tajne, aby chronić cenne dziedzictwo tubylczej ludności Stanów Zjednoczonych. Naukowcom zależało na tym, aby dokładnie przeanalizować wnętrze groty, aby zaplanować przyszłe prace konserwacyjne. W pewnym momencie natknęli się na niesamowite odkrycie. Uczeni wykorzystali metodę fotogrametryczną, która polega na odtworzeniu kształtów i rozmiarów oraz wzajemnego położenia poszczególnych elementów. Na podstawie dużej liczby zdjęć udało się stworzyć model 3D całego wnętrza groty. Po dokładnej analizie skanu okazało się, że znajdują się zupełnie nowe, nieodkryte wcześniej obrazy. W jaskini uczeni zidentyfikowali w sumie pięć rysunków. Cztery malowidła naskalne przedstawiały ludzkie postaci i były wielkości człowieka. Ostatnie malowidło poświęcone zostało grzechotnikowi (najprawdopodobniej teksańskiemu), który miał ok. 3 metry długości. Archeolodzy zwracają uwagę na fakt, że zwierzę to było uważane za święte przez rdzenną ludność obu Ameryk. Wszystkie obrazy były malowane błotem. malowidło, które przedstawia grzechotnika, fot. S. Alvarez, ilustracja J. Simek malowidło przedstawiające ""duchy podziemi"", fot. S. Alvarez, ilustracja J. Simek   Naukowcy postanowili sprawdzić, ile lat mają malowidła. W tym celu zespół przeprowadził badanie metodą datowania radiowęglowego. Po wstępnej identyfikacji okazało się, że rysunki naskalne muszą mieć co najmniej 1000 lat. Uczeni podkreślają, że był to okres, w którym następował rozwój rolnictwa i osadnictwa wśród ludności rdzennej. Według badaczy ziemia i ukształtowanie terenu pełniły bardzo ważne funkcje dla rdzennych Amerykanów. Na południowym wschodzie kontynentu budowali olbrzymie kopce, które były pewnego rodzaju miejscem kultu duchów, które żyły w przestworzach. Z kolei jaskinie miały być ich przeciwieństwem. W grotach czczono umarłych. Naukowcy podejrzewają, że odnalezione malowidła mogą przedstawiać tzw. „duchy podziemi”. Badacze mają nadzieję, że ich odkrycie rzuci światło na sztukę rdzennych Amerykanów. – Obrazy, które właśnie odkryliśmy, znacznie różnią się pozostałych. Jesteśmy przekonani, że nasze rozumienie kultury dawnych Indian wciąż opiera się na niepełnych danych – powiedział Jan Simek, profesor archeologii z Uniwersytetu w Tennessee. Zespół naukowców liczy na to, że dalsze badania z wykorzystaniem fotogrametrii, pomogą lepiej zrozumieć kulturę i sztukę pierwszych mieszkańców Stanów Zjednoczonych. Warto przypomnieć, że archeolodzy po raz pierwszy natknęli się na jaskiniowe obrazy Indian dopiero w 1979 roku."
"W Peru odnaleziono kolejne szczątki dzieci, które zostały złożone w ofierze. Niektóre noszą ślady przemocy",https://www.national-geographic.pl/artykul/w-peru-odnaleziono-kolejne-szczatki-dzieci-ktore-zostaly-zlozone-w-ofierze-niektore-maja-slady-przemocy-220307012745,Unknown,"['Odkrycia', 'Historia']","Na początku stycznia na łamach National Geographic informowaliśmy o odnalezieniu mumii, która znajdowała się w pozycji embrionalnej, była związana sznurem, a jej twarz zakrywały dłonie. Archeolodzy odkopali ją na stanowisku archeologicznym Cajamarquilla w Peru.   Miesiąc później badacze dokonali przerażającego odkrycia. W grobowcu znajdowały się również szczątki sześciu dzieci, które najprawdopodobniej zostały złożone w ofierze. Teraz wszystko wskazuje na to, że nekropolia skrywa jeszcze mroczniejszą tajemnicę.   O najnowszym odkryciu poinformowali w oświadczeniu naukowcy z Uniwersytetu Świętego Marka w Limie. W grobowcu odnaleziono kolejnych 20 mumii. Osiem należy do dzieci, natomiast reszta to szczątki dorosłych. Badacze zaznaczają, że niektóre z dziecięcych szkieletów mają widoczne ślady przemocy. To między innymi złamania niektórych kości. Uczeni sugerują, że część z tych osób zostało złożonych w ofierze, jako element uroczystej ceremonii pogrzebowej.    – Wiemy, że ludzie z kultury andyjskiej mieli nietypowe obrzędy i rytuały pogrzebowe. Ich postrzeganie życia całkowicie różniło się od naszego. Śmierć była czymś niezwykle istotnym dla tych ludzi. Wierzyli, że umarli trafiają do innego, równoległego świata – mówi Pieter Van Dalen Luna, archeolog z Uniwersytetu Świętego Marka, który jest autorem odkrycia zarówno grobowca, jak i mumii złożonych w ofierze.  Pod koniec ubiegłego roku archeolodzy odnaleźli grobowiec mężczyzny, który miał być synem zamożnego i wpływowego kupca. Badacze szacowali, że w chwili śmierci miał mniej więcej 18-22 lata. Po wielotygodniowych badaniach okazało się jednak, że człowiek ten został zmumifikowany mając 35 lat. Naukowcy nazwali go teraz ""Chabelo"". Mężczyznę pogrzebano ok. 1000-1200 lat temu. Kultura Wari, do której należał zmumifikowany człowiek, nie wykształciła w tamtych czasach pisma. Dlatego naukowcy mogą opierać się jedynie na szczątkowych dowodach archeologicznych. Nie jest jasne, dlaczego w grobowcu zostało złożonych w ofierze tak dużo osób.   Pieter Van Dalen Luna twierdzi, że być może zamordowane dzieci miały towarzyszyć jego duszy w trakcie podróży w zaświaty. Mogła być to również forma przypodobania się bogom oraz sposób na odganianie złych duchów. Dalsze badania DNA oraz datowanie radiowęglowe mają pomóc rzucić więcej światła na życie odnalezionych osób.  Dotychczasowe badania metodą datowania radiowęglowego wykazały, że szczątki wszystkich mumii pochodzą z bardzo podobnego okresu, co mumia bogatego szlachcica. W grobowcu znajdowały się również szkielety zwierząt oraz ceramiczne naczynia. Do nekropolii prowadziły siedmiostopniowe schody. Znajdowała się w miejscu dawnego rynku miejskiego.  Naukowcy szacują, że w momencie śmierci “Chabelo”, Cajamarquilla było ok. 15-tysięcznym, dobrze prosperującym miasteczkiem. Dziś jest stanowiskiem archeologicznym, które znajduje się w granicach dzielnicy Limy - San Juan de Lurigancho. To miasto, które wywodzi się z kultur andyjskich było jednym z większych miast tego regionu."
Ruiny Troi – jak doszło do ich odkrycia?,https://www.national-geographic.pl/artykul/ruiny-troi-jak-doszlo-do-ich-odkrycia,Redakcja,['Historia'],"Heinrich Schliemann (1822–1890) wychowywał się jako jedno z pięciorga dzieci ubogiego pastora w Meklemburgii-Pomorzu Przednim. Jak twierdził po latach, od dzieciństwa marzył o poszukiwaniu skarbów i zaginionych miast. Szczególnie w pamięć zapadła mu rycina z książki o historii, przedstawiająca płonącą Troję. Heinrich kilka razy przeczytał „Iliadę” i „Odyseję” Homera. Swoje marzenia mógł spełnić jednak dopiero wtedy, gdy dorobił się majątku na handlu. 
Dirck Verhaert - The burning of Troy / Wikimedia Commons, public domain Schliemann zaczął podróżować po świecie. Studiował na paryskiej Sorbonie literaturę i języki obce. W końcu w 1868 r. pierwszy raz udał się do Grecji. Rozwiódł się z żoną Rosjanką i ożenił z Greczynką Zofią Engastroménou, która stała się towarzyszką jego wypraw. W 1870 r. trafili do Azji Mniejszej, gdzie ruiny Troi miały się kryć pod ziemią w pobliżu wioski Bunarbaszi w Turcji. Jednak pod wpływem mieszkającego nieopodal Anglika Franka Calverta, Schliemann zwrócił uwagę na trzydziestometrowe wzgórze przy wiosce Hissarlik, której nazwę tłumaczono jako „miejsce po twierdzy”. Zaczął tam kopać, z początku narażając się na kpiny profesjonalnych archeologów. Nie poddawał się, pomimo krytyki. Odkrył resztki kamiennych murów, aż wreszcie 14 czerwca 1873 r. doszło do przełomu. „Wczesnym rankiem przyglądający się robotnikom Schliemann zobaczył w piasku błyszczący przedmiot. Nie namyślając się długo, zarządził dzień wolny i odprawił robotników. Po chwili wraz z żoną zaczął wygrzebywać dziesiątki złotych i srebrnych kosztowności. Owinął je w szal i dopiero po zaryglowaniu drzwi baraku rozłożył na stole. Przed wielkim marzycielem leżały dwa złote diademy, 24 naszyjniki, 6 bransolet, 8700 pierścieni, 60 kolczyków, 4066 brosz oraz ponad półkilogramowy puchar ze złota. Schliemann był pewien, że to skarb Priama, króla Troi” – pisał William Henry Boulton w klasycznej książce o początkach archeologii „Wieczność piramid i tragedia Pompei” – „W pewnym momencie nałożył klejnoty na głowę i ramiona Zofii. Fotografia, na której pani Schliemann pozuje później w tej złotej biżuterii, stała się jedną z ikon archeologii”. 
Sophia Schliemann / Wikimedia Commons, public domain Schliemann był w siódmym niebie. Po latach naukowcy podważali fakt, że cały depozyt odkryto w jednym miejscu i oskarżali Niemca o manipulację. Przede wszystkim jednak znalezisko pochodziło z zupełnie innej epoki niż domniemana wojna trojańska. Zdaniem historyków mogło do niej dojść w XIII–XII wieku p.n.e., a była odbiciem ekspansji Achajów i kultury mykeńskiej z terenów Grecji, jak też ataków dość tajemniczych tzw. Ludów Morza oraz upadkiem anatolijskiego państwa Hetytów. Tymczasem „skarb Priama” był starszy o, bagatela, tysiąc lat! Na wzgórzu Hissarlik odkryto bowiem pozostałości z wielu różnych okresów osadnictwa. Wynika z nich, że koleje losu miasta były bardzo zmienne. Chronologicznie najważniejsze ruiny Troi określono następująco: Schliemann mylił się wielokrotnie. Także wówczas, gdy odkrył w 1876 r. w grobie w Mykenach maskę pogrzebową ze złotej blachy i nazwał ją „maską Agamemnona” – od imienia achajskiego wodza spod Troi, jednego z bohaterów „Iliady” Homera. Tymczasem zabytek ten pochodzi prawdopodobnie z około 1500 r. p.n.e., czyli sprzed czasów wojny trojańskiej."
"Uran ciekawostki. Mnóstwo księżyców, niesamowite pierścienie i zapach zgniłych jajek",https://www.national-geographic.pl/artykul/uran-ciekawostki-mnostwo-ksiezycow-niesamowite-pierscienie-i-zapach-zgnilych-jajek,Unknown,['Kosmos'],"Uran to siódma, przedostatnia planeta Układu Słonecznego. Dalej od Słońca znajduje się tylko Neptun. Oba te globy bywają nazywane „lodowymi olbrzymami”. Nazwę zawdzięczają ultraniskim temperaturom – poniżej minus 200 st. C – panującym w ich atmosferach. W rzeczywistości i Uran, i Neptun zaliczają się do planet gazowych. Podobnie jak znacznie większe od nich Jowisz i Saturn. Na pierwszy rzut oka Uran przypomina nieco Neptuna. Ma podobną budowę i skład chemiczny. Jego atmosfera – tak jak atmosfera Neptuna – składa się głównie z wodoru i helu, z dodatkiem wody, amoniaku i metanu. Temu ostatniemu Uran najprawdopodobniej zawdzięcza swój cyjanowy kolor (metan pochłania czerwoną część widma światła widzialnego). Obecność węgla w atmosferze Urana – w cząsteczkach metanu – może być źródłem jeszcze jednego ekscytującego podobieństwa z Neptunem. Na początku lat 80. XX wieku naukowcy z Lawrence Livermore National Laboratory policzyli, że w bardzo wysokiej temperaturze i pod gigantycznym ciśnieniem metan rozpadnie się na wodór i węgiel. Atomy tego drugiego zaś ułożą się koło siebie tak ciasno, że powstaną diamenty. W 1999 r. na Uniwersytecie Kalifornijskim w Berkeley wykazano, że warunki konieczne do tej przemiany istnieją wewnątrz Neptuna i Urana. To sugeruje, że na skaliste jądra obu tych planet mogą spadać diamentowe deszcze. Uran to pierwsza planeta, która została zaobserwowana za pomocą teleskopu. Dostrzegł ją w 1781 r. sir William Herschel. Obserwacje prowadził z ogrodu swojego domu w Bath w hrabstwie Somerset. Początkowo sądził, że odkrył nieznaną kometę. Jednak nie udało mu się dostrzec żadnego warkocza ani komy, czyli otoczki komety. To plus kołowa orbita nowego obiektu doprowadziły Herschela i innych naukowców z tamtego okresu do wniosku, że astronom odkrył nową planetę Układu Słonecznego. Uran bywa widoczny z Ziemi. Jednak dostrzeżenie go gołym okiem może okazać się trudne. Większość informacji, jakie posiadamy na jego temat, zawdzięczamy sondzie Voyager 2. Przeleciała ona w pobliżu Urana w 1986 r. Odkryła nowe, nieznane wcześniej księżyce Urana i zaobserwowała nietypowe zjawiska pogodowe związane z nadzwyczaj dziwnym nachyleniem tej planety. Wyobraźmy sobie glob, który toczy się po swojej orbicie, tak jakby leżał „na boku”. To właśnie jest Uran. Bardziej fachowo mówi się o tym, że oś obrotu Urana znajduje się niemal w płaszczyźnie Układu Słonecznego. Lub jeszcze inaczej – że oś obrotu Urana jest nachylona pod kątem 97,7 st. do kierunku prostopadłego do ekliptyki. To nietypowe nachylenie skutkuje wieloma niespotykanymi nigdzie indziej w Układzie Słonecznym zjawiskami. Np. w czasie przesilenia Słońce znajduje się w zenicie nad jednym z biegunów Urana. Drugi pogrążony jest w całkowitych ciemnościach. Natomiast dzień i noc występują wyłącznie nad równikiem. Słońce pojawia się tu jednak bardzo nisko nad linią horyzontu – tak jak na Ziemi w okolicach podbiegunowych. Uran okrąża Słońce w 84 lata. To oznacza, że na każdym biegunie przez 42 lata panuje dzień polarny, a przez kolejne 42 lata noc polarna. Niezwykłe nachylenie powoduje również, że Uran jest cieplejszy na biegunach niż na równiku. Dlaczego planeta jest pochylona w tak dziwny sposób? Istnieje kilka hipotez, które mają to wyjaśnić. Pierwsza mówi, że gdy Układ Słoneczny dopiero się kształtował, w Urana uderzyła wielka protoplaneta. Zderzenie to miało spowodować nietypowe przechylenie się planety. Druga hipoteza zakłada, że w przeszłości Uran posiadał dużego, nieistniejącego już naturalnego satelitę. To on miał sprawić, że planeta stopniowo się odchylała, aż znalazła się w obecnej pozycji. Teoria ta nie wyjaśnia jednak, co zdarzyło się z samym księżycem. Wydawałoby się, że to proste pytanie, na które istnieje jednoznaczna odpowiedź. Ale niekoniecznie. Uran obraca się wokół własnej osi w 17 godzin i 14 minut. Jednak wysoko nad planetą wieją bardzo silne wiatry. I tam, na pewnych szerokościach geograficznych, niektóre części atmosfery wykonują pełny obrót wokół planety w zaledwie 14 godzin. Z chmurami nad Uranem wiąże się jeszcze jedna ciekawostka. Cztery lata temu naukowcy zbadali ich skład chemiczny. Wykorzystali do tego spektrograf teleskopu Gemini na Hawajach. Odkryli wówczas, że w górnych częściach atmosfery znajduje się siarkowodór. Uran śmierdzi zgniłymi jajkami? – Lecąc nad Uranem, z pewnością natknęlibyście się na ten katastrofalny zapach – mówił Leigh Fletcher z Uniwersytetu Leicester w Wielkiej Brytanii, który dokonał opisanego odkrycia. Uran ma kilkanaście pierścieni. Niektóre są bardzo wąskie – mają zaledwie kilka–kilkanaście kilometrów szerokości. Dwa mają kolory: niebieski i czerwony. Pozostałe są ciemne."
Kraków jest najbardziej zanieczyszczonym miastem na świecie,https://www.national-geographic.pl/artykul/krakow-jest-najbardziej-zanieczyszczonym-miastem-na-swiecie-211215040040,Unknown,['Ludzie'],"Czarne chmury zgromadziły się nad stolicą małopolski. W przenośni i dosłownie, bo Kraków został właśnie najbardziej zanieczyszczonym miastem świata według rankingu jakości powietrza firmy IQAir. W ciągu jednej dobry, normy stężenia pyłu zawieszonego PM10 i PM2,5 zostały przekroczone aż czterokrotnie. Tym samym wyprzedził pakistańskie miasto Lahaur, ostatniego lidera w tym niechlubnym rankingu. Rekordowe zanieczyszczenie odnotowano 14.12 we wtorek. Poziom pyłu PM10 osiągał nawet 230 mikrogramów na metr szcześcienny, gdzie normą jest 50. Natomiast poziom PM2,5 przekraczał 100 µg/m³. Tutaj za normę uznajemy 25 mikrogramów, a to oznacza, że w obydwu przypadkach przekroczono ją nawet o 400 proc. Drobny pył PM2,5 uznaje się za najbardziej szkodliwy dla naszego zdrowia. Władze miasta postanowiły, że tego dnia komunikacja miejska będzie bezpłatna na terenie całego Krakowa, a także gmin sąsiadujących. Ponadto mieszkańcy stolicy małopolski otrzymali SMS z alertem RCB: ""Uwaga! Dnia 14.12 prognozowana jest zła jakość powietrza w zakresie pyłu zawieszonego. Zrezygnuj z aktywności na zewnątrz”. Dotyczy to szczególne kobiet w ciąży, seniorów, dzieci i osób, które zmagają się z chorobami układu oddechowego i krążenia. Pierwsze miejsce dla Krakowa w rankingu najbardziej zanieczyszczonych miast w Polsce może dziwić. W 2019 roku miasto wprowadziło uchwałę antysmogową. Zakładała ona, że na obszarze całego miasta w instalacjach spalania paliw dopuszczone jest stosowanie tylko paliw gazowych lub lekkiego oleju opałowego. To znaczy całkowity zakaz stosowania paliw stałych (węgla, drewna i innej biomasy). Uchwała obowiązuje wszystkie budynki na terenie Krakowa. Przepisy dotyczą kotłów, pieców, kominków oraz procesów produkcyjnych, wędzarni, suszarni, czy gastronomii. Miasto od tego czasu nie pojawiało się w raporcie najbardziej zanieczyszczonych miast w kraju, za który odpowiada Polski Alarm Smogowy. Według PAS jakość powietrza w tym mieście znacznie się poprawiła, a polityka antysmogowa przyniosła pozytywne skutki. Jak widać po najnowszym raporcie szwajcarskiej firmy IQAir. Działania władz miasta nie były wystarczające. "
"Rembrandt w Warszawie. To ostatnie dni, żeby poznać świat wybitnego artysty",https://www.national-geographic.pl/artykul/holandia-kulturalnie,Redakcja,"['Promocja', 'Historia']","Takie miasta jak Rotterdam, Amsterdam czy Eindhoven obfitują w liczne zabytki i muzea. Holenderskie muzea odwiedza rocznie niemal 30 mln turystów. Kraj liczy 1728 muzeów – to największe zagęszczenie muzeów na tak małym obszarze w świecie. W popularności odwiedzin gości zagranicznych króluje Rijksmuseum, czyli Muzeum Narodowe Amsterdamu. Muzeum działa od ponad dwustu lat i jest to zdecydowanie jedno z najbardziej zapierających dech w piersiach muzeów na świecie. Za nim kolejno znajdują się: muzeum Van Gogha, znajdujący się w centrum Amsterdamu Rembrandthuis, dom Anny Frank, skansen Zaanse Schans, Hermitage, dom Maurycego Oranskiego (Mauritshuis) i Kröller-Müller Museum oraz Sexmuseum – jedna z wizytówek Amsterdamu. Rembrandthuis, czyli Dom Rembrandta, to jedno z ciekawszych amsterdamskich muzeów – w całości poświęcone wielkiemu malarzowi. Co ciekawe, mieści się w budynku, w którym Rembrandt van Rijn rzeczywiście mieszkał i pracował w latach 1639-1658. Dom, poddany gruntownej renowacji, zarówno z zewnątrz, jak i wewnątrz wygląda obecnie tak, jak za życia artysty. We wnętrzach Rembrandthuis można obejrzeć wspaniałą kolekcję rycin mistrza, prace malarzy współczesnych Rembrandtowi oraz jego uczniów, a także nauczyciela Pietera Lastmana. Dwa dzieła Rembrandta można na stałe podziwiać również w naszej stolicy. Tzw. „Mona Lisa z Warszawy, czyli „Dziewczyna w ramie obrazu” pędzla Rembrandta van Rijna ze zbiorów Zamku Królewskiego w Warszawie, i towarzyszący mu drugi obraz „Uczony przy pulpicie” to dwa najcenniejsze obiekty z zamkowej kolekcji. Są to jednocześnie jedne z kilku najcenniejszych obrazów w polskich zbiorach. Oba dzieła będzie można podziwiać podczas wystawy czasowej przybliżającej złoty wiek Holandii w XVII w.  Wystawa „Świat Rembrandta. Artyści. Mieszczanie. Odkrywcy” ma na celu zaprezentować historyczno-kulturowy kontekst twórczości jednego z największych artystów w historii światowego malarstwa. Wokół obrazów i rycin Rembrandta jest zgromadzonych ponad dwieście obiektów sztuki, w tym: obrazy holenderskich mistrzów z polskich i zagranicznych kolekcji. Oglądać można również sławną ceramikę z Delft, mapy, złote medale, meble i inne przedmioty codziennego użytku. Na ekspozycji znajdują się trzy pejzaże ze zbiorów Dulwich Picture Gallery w Londynie autorstwa najwybitniejszych pejzażystów holenderskich, m.in. Cisza morska Willema van de Velde Młodszego. Przewodnikiem po Holandii XVII wieku jest sam Rembrandt, którego ryciny prowadzą widza przez kolejne części wystawy zatytułowane – Władza, Wojna, Krajobraz, Kolonie, Nauka, Religia i Filozofia, Dom Mieszczański, Kultura i Sztuka oraz Rozrywka."
"Domestykacja, czyli udomowienie zwierząt. Jak wiele gatunków jesteśmy w stanie oswoić?",https://www.national-geographic.pl/artykul/udomowianie-zwierzat,Unknown,"['Ludzie', 'Nauka']","– Witaj! co słychać? – woła 76-letnia biolożka Ludmiła Trut, otwierając drzwiczki klatki z tabliczką „Mawrik”. Stoimy w przejściu między dwoma długimi rzędami identycznych klatek na fermie pod Nowosybirskiem, a powitalne słowa skierowane są nie do mnie, tylko do kosmatego mieszkańca klatki. Wprawdzie rosyjskiego nie znam, ale w głosie badaczki wyczuwam ton, jaki przybierają właściciele psów przemawiający do swoich pupili. Mawrik, którego powitała Trut, ma rude futro z białym śliniaczkiem na piersi. On odgrywa swoją rolę prawidłowo: macha ogonem, przewraca się na grzbiet, a oczekując pieszczot, ziaje i popiskuje. W sąsiednich klatkach dziesiątki innych futrzaków robią to samo, skamląc i podskakując z podniecenia. – Widzi pan, wszystkie dopominają się o kontakt z człowiekiem. – Trut przekrzykuje harmider. Dziś wyróżniony będzie Mawrik. Trut wyciąga go z klatki. Gdy biorę go na ręce, liże moje dłonie jak salonowy piesek. Rzecz w tym, że Mawrik nie jest psem, tylko lisem. Na tej fermie ukrytej wśród brzozowych zagajników za zardzewiałą żelazną bramą mieszka jedyna na świecie populacja udomowionych lisów srebrnych (większość z nich ma rzeczywiście futro srebrne lub ciemnoszare; Mawrik należy do rzadziej spotykanych – wśród lisów hodowlanych – o rudej sierści). „Udomowione” to nie znaczy w tym przypadku schwytane i oswojone albo też wychowane od małego przez ludzi i przyuczone (za pomocą przekupywania pożywieniem) do znoszenia głaskania. „Udomowione” to znaczy hodowane pod kątem przekształcenia w zwierzę domowe, równie obłaskawione jak Mruczek czy Burek. Anna Kukekova z Uniwersytetu Cornella, która zajmuje się badaniami lisów, mówi: – Przypominają mi golden retrievery, które nie dzielą ludzi na dobrych i złych, znajomych i nieznajomych. Te lisy traktują każdego człowieka jak towarzysza, a to ich zachowanie jest wytworem niezwykłego eksperymentu. Zaczęło się ponad pół wieku temu, gdy Trut była doktorantką. Naukowcy z Instytutu Cytologii i Genetyki pod kierunkiem Dymitra Bielajewa wybrali 130 lisów z ferm zwierząt futerkowych i założyli hodowlę, chcąc odtworzyć drogę ewolucyjną od wilków do psów, czyli przekształcenia, które miało początek ponad 15 tys. lat temu. U lisich szczeniąt w każdym kolejnym pokoleniu Bielajew i jego współpracownicy sprawdzali reakcje na obecność człowieka i do dalszego chowu wybierali te najbardziej chętne do kontaktu. Rezultaty osiągnięte do połowy lat 60. XX w. przeszły najśmielsze oczekiwania. Pojawiły się lisy takie jak Mawrik, które nie dość, że nie bały się ludzi, to jeszcze aktywnie poszukiwały ich towarzystwa. Zespół Bielajewa objął analogicznymi doświadczeniami także szczury i norki.   – Jednym z największych osiągnięć Bielajewa było pokazanie, jakie może być tempo tych zmian. Fakt, że zwierzęta tak szybko stały się przyjaźnie nastawione do ludzi... to coś niesamowitego – zdumiewa się Gordon Lark z Uniwersytetu Utah zajmujący się genetyką psów. Czy można udomowić lisa? / fot. Getty Images Bielajewowi w jakiś przedziwny sposób udało się zmieścić liczący tysiące lat proces udomowienia w zaledwie parę dekad. Chodziło mu nie tylko o to, by udowodnić, że można uzyskać obłaskawione lisy. Miał przeczucie, że da się je wykorzystać do rozwikłania molekularnych zagadek domestykacji. Wiadomo, że zwierzęta udomowione z różnych gatunków mają zestaw wspólnych cech. Pisał o tym już Darwin w Zmienności zwierząt i roślin w stanie kultury. Są zwykle mniejsze od dzikich przodków, mają oklapnięte uszy i zakręcone ogony. Dzięki temu mają młodzieńczy wygląd i wydają się nam sympatyczne. Często charakteryzuje je łaciata sierść („srokata”, mówiąc ściślej, z fragmentami odbarwionymi – białymi), podczas gdy przodkowie mają ubarwienie jednolite. Te i inne cechy, określane jako „fenotyp udomowienia”, występują u zadziwiająco dużej liczby gatunków: od psów, świń i krów po kury, a nawet ryby. Bielajew chciał sprawdzić, czy w miarę udomawiania lisów ujawnią się u nich przejawy „fenotypu udomowienia”. Przeczucie go nie myliło. Dobór lisów do hodowli tylko na podstawie jednej cechy behawioralnej – przyjaznego nastawienia do ludzi – wpływał też na ich powierzchowność fizyczną. Po ledwie dziewięciu pokoleniach zaczęto rejestrować lisy o klapniętych uszach. Na futrze pojawiły się białe łaty. Równocześnie lisy „nauczyły się” skomleć i machać ogonami w reakcji na obecność człowieka. Czegoś podobnego u ich dzikich kuzynów nigdy nie obserwowano. Zapanowanie nad „wszelkim zwierzem” oraz „wszelką rośliną” to bez wątpienia największe wydarzenia w historii ludzkości. Wraz z rozwojem rolnictwa umiejętność udomowienia i chowu zwierząt zmieniły jadłospis człowieka i utorowały mu drogę do osiadłego trybu życia oraz rozkwitu miast-państw. Bliski kontakt ze zwierzętami sprzyjał też chorobom zakaźnym, których wpływ na społeczeństwa był olbrzymi. Mimo to mechanizmy procesu, który do tego doprowadził, pozostawały nierozpoznane. Owszem, szczątki kostne zwierząt oraz rysunki naskalne rzucały pewne światło na to, kiedy i gdzie każdy gatunek rozpoczął życie u boku człowieka. Wciąż pozostawała jednak do rozwikłania zagadka, w jaki sposób się to stało. Czy to kilka ciekawskich dzików podkradło się bliżej grup ludzkich, żywiąc się odpadkami, by się potem każdym pokoleniem stawać w coraz większym stopniu składnikiem naszych jadłospisów? Czy dziki kur bankiwa, przodek kury domowej, był chwytany przez ludzi jako dzikie stworzenie, czy też ptaki same zaczęły się do ludzi zbliżać? Dlaczego spośród 148 gatunków dużych ssaków żyjących na ziemi udomowiono zaledwie 15? Dlaczego konie udało się udomowić tysiące lat temu, a z ich bliskimi krewnymi, zebrami, ta sztuka się nie udała do dziś, mimo wielu prób? Prawdę mówiąc, nawet z precyzyjną definicją udomowienia naukowcy mają kłopot. Wszyscy wiemy, że osobniki różnych dzikich gatunków można wytresować do życia w kontakcie z człowiekiem. Tygrysek karmiony od małego z butelki może, dzięki zjawisku „imprintingu”, traktować swoich opiekunów jak rodzinę. Ale potomstwo tego tygrysa od urodzenia będzie równie dzikie, jak jego przodkowie. Udomowienie jest czymś innym. Nie jest cechą wyuczoną przez osobnika, lecz wrodzoną wszystkim przedstawicielom populacji przez pokolenia życia w bliskości z człowiekiem. Wiele, jeśli nie większość „dzikich” instynktów takiego zwierzęcia zanikło. A zatem udomowienie to głównie sprawa genów. Mimo to granice między udomowionym a dzikim często okazują się płynne. Coraz więcej jest dowodów na to, że zwierzęta same miały duży wpływ na swoje udomowienie, przyzwyczajając się do człowieka, nim ludzie zaczęli odgrywać ważniejszą rolę w tym procesie. – Według mojej hipotezy w przypadku większości zwierząt udomowionych najwcześniej, takich jak psy (które były pierwsze), świnie, owce i kozy, zachodził długi proces mimowolnego, nieświadomego oddziaływania ze strony człowieka, zaś słowo „udomowienie” sugeruje jakiś świadomy, odgórny proces – mówi Greger Larson z Uniwersytetu Durham w Wielkiej Brytanii. – Ale w rzeczywistości odbywało się to w sposób znacznie bardziej złożony, a przez to ciekawszy. Eksperyment na lisiej fermie, który ujawnił  tę złożoność, jest niezwykły także ze względu na kontekst historyczny. W XX w., w czasach rządów Józefa Stalina w ZSRR, rangę najwyższego autorytetu w dziedzinie biologii uzyskał niejaki Trofim Łysenko. Ten agronom doprowadził do uznania genetyki mendlowskiej za „reakcyjną” pseudonaukę, czego efektem był zakaz jej uprawiania. Dymitr Bielajew i jego brat Nikołaj, też biolog, nie podporządkowali się jednak zakazowi i nadal prowadzili badania oparte na prawach dziedziczności Mendla. Gdy sprawa wyszła na jaw, Bielajew stracił stanowisko dyrektora wydziału hodowli zwierząt futerkowych. Mikołaja zesłano do obozu pracy, gdzie zmarł. Bielajew pozostał, choć teraz skrycie, zwolennikiem genetyki naukowej. Zajmował się nią pod płaszczykiem badań nad fizjologią. Szczególnie pochłaniało go pytanie, jak to możliwe, że z wilczych przodków powstała tak niewiarygodna rozmaitość psich ras. Wiedział, że odpowiedź musi się kryć na poziomie molekularnym. Ale w  latach 50. XX w. nawet poza granicami Związku Radzieckiego sekwencjonowanie genomu zwierzęcego, jedyna droga do zrozumienia, jak geny zmieniały się w dziejach, było poza zasięgiem możliwości technicznych. Bielajew postanowił zatem sam odtworzyć dzieje. Lis (w odmianie srebrnej), członek rodziny psowatych i bliski kuzyn psa, nie został nigdy udomowiony i wydawał się doskonałym obiektem badań. Pierwszym zadaniem naukowym doktorantki Ludmiły Trut było objeżdżanie w 1958 r.  sowieckich ferm srebrnych lisów i wybieranie najspokojniejszych zwierząt do doświadczalnej populacji Bielajewa. Zakaz badań genetycznych zelżał po śmierci Stalina w 1953 r. i Bielajew mógł założyć na Syberii ośrodek hodowlany w ramach nowo powstałego Instytutu Cytologii i Genetyki. Był jednak ostrożny i na wszelki wypadek określał swoje badania jako fizjologiczne. Trut wspomina, że gdy sekretarz generalny partii komunistycznej Nikita Chruszczow przybył do instytutu na inspekcję, słyszano, jak mówił: „To co, ci genetycy jeszcze działają? Nie wykończono wszystkich?”. Pod ochroną ustawionego politycznie szefa instytutu, w cieplejszej atmosferze pozytywnych artykułów na temat genetyki pisanych przez córkę Chruszczowa, dziennikarkę, eksperyment z lisami mógł się rozpocząć. Nie wszystkie lisy z fermy w Nowosybirsku są tak przyjacielskie jak Mawrik. Po drugiej stronie alejki, naprzeciw wiaty z klatkami Mawrika i jego potulnych kolegów, stoi identyczna wiata z klatkami, a w każdej – „agresywny lis”. Chcąc badać biologię uległości, naukowcy musieli stworzyć grupę zdecydowanie nieobłaskawionych zwierząt. W ramach lustrzanego eksperymentu wybierali więc lisie szczenięta o najbardziej wrogim nastawieniu do ludzi. Tak pojawiły się przeciwieństwa łaszącego się Mawrika, istoty rodem z horroru: prychające, szczerzące zęby, kłapiące na widok każdego człowieka. – Zwracam pana uwagę na tę samicę – mówi  Trut, pokazując warczącą bestię. – Jest córką agresywnej matki, ale wykarmiła ją lisica łagodna. – Ta podmiana pokazała coś ważnego: sposób reagowania lisów na człowieka jest wrodzony, nie wytwarza się w reakcji na warunki życia. Widać, że to geny się zmieniają – mówi badaczka. Natomiast dokładne określenie zestawu genów związanych z łagodnością okazuje się niełatwe. Trzeba by znaleźć geny odpowiedzialne za powstawanie zachowań przyjacielskich i agresywnych. Takie cechy behawioralne są jednak cechami zbiorczymi, amalgamatem cech prostszych: lękliwości, śmiałości, bierności, ciekawości, które trzeba rozdzielić, zmierzyć i prześledzić  ich związki z pojedynczymi genami lub grupami genów działających zespołowo. Gdy takie geny zostaną zidentyfikowane, naukowcy będą mogli zbadać, czy geny wpływające na zachowanie odpowiadają też za klapnięte uszy i łaciate umaszczenie, a także inne cechy charakterystyczne dla zwierząt domowych. Jedna z hipotez naukowców z Nowosybirska zakłada, że geny wpływające na zachowanie zwierząt czynią tak za pośrednictwem wywoływania zmian w związkach chemicznych działających w mózgu. Zmiany w stężeniach tych neuroprzekaźników pociągają za sobą zmiany w wyglądzie zwierząt. Na razie jednak Anna Kukekova, amerykańska badaczka rosyjskiego pochodzenia związana z nowosybirskim programem, skupia się na pierwszym etapie: poszukiwaniu związków między potulnym zachowaniem a genami. Co roku pod koniec lata dokonuje oceny świeżo urodzonych lisich szczeniąt. Każda interakcja badacza ze szczenięciem jest filmowana i standaryzowana: otwieranie klatki, sięganie dłonią do środka, dotykanie liska. Później Kukekova przegląda filmy i za pomocą różnych wyskalowanych miar określa postawę lisa, wydawane dźwięki i inne przejawy zachowania. Te dane porównywane są z rodowodami pozwalającymi prześledzić pochodzenie szczeniąt i udział wśród ich przodków zwierząt łagodnych czy agresywnych.   Amerykańsko-rosyjska ekipa badawcza izoluje następnie DNA z próbek krwi każdego badanego lisa i szuka różnic w genomach tych, które określono jako agresywne lub łagodne na podstawie miar behawioralnych. W artykule, który ukażał się na łamach ""Behavior Genetics"", ekipa donosi o znalezieniu dwóch obszarów wykazujących różnice między dwoma typami zachowania. Mogą to być miejsca, gdzie znajdują się geny udomowienia. Coraz wyraźniej widać, że za udomowienie nie odpowiada jeden gen, lecz cały zestaw zmian genetycznych. Udomowienie – brzmi wniosek końcowy artykułu – to fenotyp bardzo złożony. Tak się składa, że ponad 4,5 tys. kilometrów na zachód od Nowosybirska, w Lipsku, grupa uczonych z innej ekipy badawczej znalazła się w tym samym punkcie poszukiwań genów udomowienia. Frank Albert z Instytutu Antropologii Ewolucyjnej im. Maxa Plancka otrzymał w 2004 r. dwie drewniane skrzynki, w których  znajdowało się 30 osobników pochodzących z hodowli Bielajewa (15 z rodów łagodnych, 15 z agresywnych). – Udało się nam znaleźć obszary genomu wpływające na łagodność i agresywność – mówi Albert. – Ale nie wiemy, które geny wywołują te sygnały. Jesteśmy na etapie ograniczania liczby „podejrzanych” genów – mówi. Czyli tak samo jak ekipa Kukekovej. Gdy którejś z tych ekip uda się pokazać konkretnie genetyczne szlaki związane z procesami udomowienia, będzie można rozpocząć poszukiwania analogicznych genów u gatunków od dawna udomowionych. – Najlepiej byłoby, gdyby udało się określić konkretne geny związane z zachowaniami łagodnymi i agresywnymi. Ale nawet jeśli je znajdziemy, nie będziemy wiedzieli, czy to są właśnie geny udomowienia, póki nie porównamy tego z innymi zwierzętami – mówi Kukekova. Do rozwikłania zagadki udomowienia lisy Bielajewa nie wystarczą, twierdzi Leif Andersson z Uniwersytetu Uppsali, genetyk zwierząt gospodarskich. Jego zdaniem związek między łagodnością zwierzęcia a fenotypem udomowienia jest mniej bezpośredni, niż wynika z badań nad lisami. – Jeśli prowadzi się selekcję pod kątem jednej cechy, a widzi zmiany innych cech, to wcale nie oznacza, że istnieje między tymi zmianami związek przyczynowo-skutkowy – wyjaśnia. Chcąc zrozumieć, na czym polega różnica między poglądami Anderssona i naukowców z Nowosybirska, należy sobie wyobrazić przebieg dziejów udomowienia. Według obu tych hipotez zwierzęta, które mogły zostać udomowione, musiały mieć predyspozycje do kontaktu z ludźmi. Jakaś mutacja (lub zbiór mutacji) spowodowała, że zwierzęta mniej się bały człowieka i miały chęć przebywać w pobliżu jego siedzib.   Może żywiły się resztkami lub korzystały z zapewnianej mimowolnie przez człowieka ochrony przed drapieżnikami. W pewnym momencie ludzie zrozumieli, że mogą z tych zwierzęcych sąsiadów korzystać, i zaczęli wspomagać proces: wyszukiwali zwierzęta najbardziej potulne i rozmnażali je. – W początkach procesu udomowienia działał tylko dobór naturalny – mówi Trut. – Potem zastąpiła go selekcja sztuczna. Różnice między hipotezami Bielajewa i Trut a hipotezą Anderssona dotyczą dalszych etapów udomowienia. Zdaniem uczonych z Nowosybirska najpierw naturalna, potem sztuczna selekcja zwierząt najmniej płochliwych przyniosła zmiany innych cech tworzących fenotyp udomowienia (jak zakręcone ogony i mniejsze rozmiary) niejako przy okazji. Natomiast Andersson uważa, że rola człowieka była tu bardziej aktywna. Owszem, niepłochliwość i ciekawskość zwierząt leżały u podstaw procesu, ale odkąd zwierzęta znalazły się pod kontrolą człowieka, miały też ochronę przed drapieżnikami. Losowe mutacje cech fizycznych – np. białe łaty na ciemnej sierści – w stanie dzikim były szybko eliminowane, a w warunkach „chronionych” mogły się utrzymywać. Mało tego, częstość występowania tych cech rosła, bo ludziom się podobały. W 2009 r. Andersson znalazł argumenty na poparcie swojej hipotezy na podstawie porównania mutacji genów umaszczenia u kilkunastu odmian dzikich i udomowionych świń. Jak doniósł, dane „wykazują, że dawni rolnicy celowo wybierali do hodowli świnie o nowym ubarwieniu. Mogło to wynikać z upodobania do nietypowości albo selekcji pod kątem lepszej widoczności zwierząt (słabszego kamuflażu)”. W ramach poszukiwań genów udomowienia Andersson objął badaniami udomowione zwierzę, którego populacja jest najliczniejsza na ziemi: kurę. Jej przodek, kur bankiwa, żył dziko w dżunglach Azji, a ludzie zaczęli go hodować jakieś 8 tys. lat temu. W ubiegłym roku zespół Anderssona porównał pełne genomy kur domowych z genomami trzymanych w ogrodach zoologicznych populacji kura bankiwa. Badacze znaleźli mutację w genie oznaczonym TSHR, która występuje wyłącznie u kur domowych. Można wyciągnąć z tego wniosek, że TSHR odgrywał jakąś rolę w udomowieniu. Obecnie ekipa Anderssona pracuje nad ustaleniem, czym dokładnie zarządza mutacja TSHR. Andersson zakłada, że może ona odgrywać rolę w kierowaniu cyklem rozrodczym ptaków, dzięki czemu kury wchodzą weń częściej niż dzikie ptaki. Była to cecha, którą z pewnością dawni rolnicy chcieli wzmocnić. Podobna różnica występuje między wilkiem (który rozmnaża się raz do roku, w ściśle określonej porze) i psem (może się rozmnażać kilka razy w roku). Jeśli hipoteza Anderssona okaże się słuszna, można będzie wyciągnąć z niej ciekawe wnioski dotyczące naszego gatunku. Richard Wrangham z Uniwersytetu Harvarda spekuluje, że także my, ludzie, przeszliśmy przez proces „udomowienia”, który wywołał zmiany w naszej biologii. – Pytanie, czym się różni świnia domowa od dzika albo kura od dzikiego kura bankiwa – mówi mi Andersson – w gruncie rzeczy jest zbliżona do pytania, czym różni się człowiek od szympansa. Zdobycie wiedzy na temat genetycznych aspektów udomowienia u kur, psów czy świń może nam wyjaśnić bardzo wiele, jeśli chodzi o zrozumienie źródeł naszych własnych zachowań społecznych. – Ekspresja ponad 14 tys. genów ma związek z mózgiem, a rozumiemy działanie tylko nielicznych – mówi Kukekova. Wytropienie, które wiążą się z zachowaniami społecznymi, to niełatwa sprawa. Rzecz jasna, nie da się prowadzić eksperymentów hodowlanych na ludziach, a badania mające na celu wykrywanie wrodzonych różnic w zachowaniach między poszczególnymi ludźmi czy populacjami stwarzają wiele problemów. Katalog unikatowych zachowań psów i wilków jest dziełem Briana Hare’a. Młody badacz z Uniwersytetu Duke’a wykazał w nim, jak ewoluowały psy, „ucząc się” po drodze odczytywania takich komunikatów wysyłanych przez ludzi, jak wskazywanie palcem czy spojrzeniem. Gdy wykonał podobne doświadczenia na lisich szczeniętach z Nowosybirska, odkrył, że radzą sobie równie dobrze jak psiaki."
Psia Wioska „Ada” w Przemyślu niesie pomoc czworonogom z całego kraju. Także z Ukrainy,https://www.national-geographic.pl/artykul/w-przemyslu-powstala-psia-wioska-czworonogi-zamieszkuja-kolorowe-ocieplane-domki,Redakcja,['Przyroda'],"Przemyśl to liczące niespełna 60 tysięcy mieszkańców miasto w południowo-wschodniej Polsce nieopodal granicy z Ukrainą. Na zwiedzających czeka tu między innymi Muzeum Archidiecezjalne, Muzeum Narodowe Ziemi Przemyskiej czy Muzeum Dzwonów i Fajek. Jednak leżący w województwie podkarpackim Przemyśl słynie nie tylko z masy atrakcji turystycznych, ale także z najsłynniejszej w kraju psiej wioski, która niesie pomoc najbardziej potrzebującym czworonogom. O inicjatywie doktora Radosława Fedaczyńskiego z dumą opowiadają wszyscy mieszkańcy.  Kiedy myślimy o schroniskach dla zwierząt, w głowie mamy zazwyczaj zimne i ciasne kojce. Taka wizja nie dotyczy oczywiście wszystkich przytułków, a już na pewno nie tego w Przemyślu. Podopieczni miejscowej lecznicy „Ada” mieszkają w umeblowanych, ocieplanych domkach. Dla wielu z nich to pierwszy kontakt z kanapą czy fotelem. Czworonogi uczą się nie tylko korzystać z mebli, ale też przyzwyczajają się do obecności ludzi. W kolorowych domkach towarzyszą im na co dzień pracownicy biurowi lecznicy. Psiaki mają więc pod dostatkiem pieszczot. Misją Psiej Wioski w Przemyślu jest przyzwyczajanie czworonogów do życia w domowych warunkach. Pupile z takim doświadczeniem mają większe szanse na adopcję. Problemy behawioralne podopiecznych są rozwiązywane na bieżąco, co również działa na ich korzyść w poszukiwaniu nowych właścicieli. Wyszkolone zwierzaki nie powinny sprawiać w przyszłości większych problemów. – Chcemy rehabilitować psy oraz leczyć ich dusze, tak aby gdy dotrą do nowego domu, nauczyły się, że kanapa służy do spania, a nie do gryzienia, że potrzeby fizjologiczne załatwia się na zewnątrz, a nie w domu. A najważniejsze, że można być szczęśliwym psem, nawet żyjąc w schronisku – tłumaczy doktor Radosław Fedaczyński. Psia Wioska „Ada” w Przemyślu / fot. Getty Images Obecnie Psia Wioska składa się z siedmiu kolorowych domków. W każdej z nich mieszkają 2–3 psy. Rezydenci to nie tylko młode zwierzaki czekające na nowy dom, ale również seniorzy borykający się z problemami zdrowotnymi. Psia Wioska to dla nich szansa na przeżycie starości w godnych warunkach. Chętnych na posłanie w ocieplanym domku nie brakuje. Kiedy jeden z psów zostaje adoptowany, na jego miejscu szybko pojawia się kolejny. Doktor Radosław Fedaczyński nie ukrywa, że marzy mu się rozbudowanie Psiej Wioski. Docelowo ma w niej stanąć 40 domków, a cały teren będzie ogrodzony i monitorowany. Do dyspozycji psich rezydentów powstaną ścieżki spacerowe, wodny plac zabaw, pomieszczenie rehabilitacyjne, a nawet basen. – Marzy nam się miejsce, gdzie psy nie będą siedziały w boksach o betonowej posadzce lub kojcach z drewnianymi rozpadającymi się deskami. Aby czuły, że są u siebie w domu, a każdy wolontariusz będzie mógł spędzić z nim popołudnie – dodaje pomysłodawca. W wyniku zbrojnej inwazji wojsk rosyjskich na niepodległą Ukrainę dach nad głową straciło nie tylko wiele tysięcy ludzi, ale także zwierząt. W pomoc pupilom zaangażowało się wiele polskich schronisk i organizacji działających na rzecz praw zwierząt. Obojętna na krzywdę nie jest także Psia Wioska „Ada”, która otworzyła swoje drzwi dla potrzebujących czworonogów, ale nie tylko. W ostatnim czasie do wioski trafił między innymi koziołek pigmejski, który ma poważne problemy z poruszaniem.  – Saszka został uratowany z Ukrainy, która pogrążona jest w wojnie. Jest poważnie chory, ma kłopoty z poruszaniem się i niedobory. Walczymy o to maleństwo. To koziołek pigmejski – czytamy na Facebooku.  "
"Pomniki w Polsce, których już nie ma. Nie wszystkie przedstawiały polityków",https://www.national-geographic.pl/artykul/pomniki-w-polsce-ktorych-juz-nie-ma-nie-wszystkie-przedstawialy-politykow,Unknown,['Historia'],"Każda epoka i krótszy okres w historii ma swoje ikony: postacie, wydarzenia, miejsca… Niektóre z nich doczekują się utrwalenie w postaci pomnika. Utrwalenie nie jest tu jednak najlepszym słowem. Pomniki w Polsce, które zaraz przypomnę, zniknęły już z ulic polskich miast. Dlaczego? Powody były różne. Od zmiany ustroju i politycznego niesmaku po względy estetyczne. O Warszawie często mówi się, że zawdzięcza swój urok historii i miejscom, które obecnie są już tylko wspomnieniem. Jako stolica od XVI w. jest soczewką zmian zachodzących nad Wisłą. Te widać było podczas spacerów po mieście. Które warszawskie pomniki zniknęły na dobre? W Polskiej Rzeczpospolitej Ludowej warszawiaków straszył między innymi pomnik Feliksa Dzierżyńskiego. Podobizna znienawidzonego komunisty stała od 1951 do 1989 r. na Placu Bankowym (wówczas Placu Dzierżyńskiego). Zanim pomnik został rozebrany na fali zmian ustrojowych, wcześniej był wielokrotnie podpalany i malowany. Po tym, jak nieznani sprawcy oblali ręce komunisty czerwoną farbą, pomnik nazwano „krwawym Feliksem”. Pomnik Feliksa Dzierżyńskiego w Warszawie / Autorstwa nieznany/unknown - Spotkania z Warszawą, Państwowe Wydawnictwo Naukowe, Warszawa 1975, photo between pages 72 and 73, Domena publiczna, https://commons.wikimedia.org/w/index.php?curid=74755274 W 2001 r. obok niesławnego miejsca na Placu Bankowym odsłonięto pomnik Juliusza Słowackiego. Wbrew plotkom wieszcz narodowy nie stoi na tym samym cokole, co Dzierżyński. Przed laty Pałac Prezydencki w Warszawie równie był kojarzony z innym pomnikiem, niż obecnie. Niedługo po tym, jak budynek został odkupiony od Radziwiłłów przez władze Królestwa Polskiego w 1832 r., wystawiono przed nim pomnik marszałka Iwana Paskiewicza. Podobizna namiestnika zastąpiła Józefa Poniatowskiego. Po prawie 100 latach Niemcy wprowadzili własne porządki i Paskiewicz zniknął. Spacerując po Krakowskim Przedmieściu, zobaczymy teraz rekonstrukcję wspomnianego pomniku Poniatowskiego. Nie wszyscy dziś o tym pamiętają, ale w Nowej Hucie przez 16 stał kilkumetrowy pomnik Włodzimierza Lenina. Na jego odsłonięciu w kwietniu 1973 r. nie zabrakło najważniejszych dygnitarzy. Naturalnie mieszkańcy nie podzielali ich entuzjazmu. Pomnik Lenina był wielokrotnie podpalany i oblewany farbą. Aby go chronić, w pobliżu ustawiono nawet całodobową stróżówkę. To nie powstrzymało nowohucian przed organizowaniem antykomunistycznych manifestacji. Lenin zniknął z Nowej Huty w grudniu 1989 r. Trzy lata później trafił do jednego ze szwedzkich muzeów osobliwości. Mimo że od przemian ustrojowych w naszym kraju minęło już ponad 30 lat, proces dekomunizacji przestrzeni publicznej cały czas trwa. W kwietniu 2022 r. Instytut Pamięci Narodowej opublikował listę 60 pomników do wyburzenia. Ksiądz Prałat Henryk Janowski to kolejna postać, której pomnik doczekał się rozebrania. Monument przedstawiający duchownego stał w Gdańsku od sierpnia 2012 do marca 2019 r. W tym przypadku nie chodziło jednak o politykę. Pierwsze protesty przeciwko czczeniu jego pamięci zorganizowano po publikacji reportażu „Sekret Świętej Brygidy. Dlaczego Kościół przez lata pozwalał księdzu Jankowskiemu wykorzystywać dzieci?”. Dalszemu utrzymywaniu pomnika sprzeciwiali się zarówno mieszkańcy Gdańska, jak i posłowie. Pomnik Księdza Prałata Henryka Jankowskiego w Gdańsku / Autorstwa Krzysztof Rakowski, CC BY-SA 3.0, https://commons.wikimedia.org/w/index.php?curid=60678454 Nie wszystkie pomniki nawiązują do osobistości czy wydarzeń historycznych. Tak było w przypadku nieistniejącej już szczecińskiej Frygi. Kolorowa rzeźba autorstwa Maurycego Gomulickiego stała w centrum miasta zaledwie rok i 2 miesiące. Fryga miała zainaugurować program artystyczny Monumento. Porażka przekreśliła jednak jego dalszą realizację."
"Dlaczego Majowie wwiercali w zęby drogocenne klejnoty? Naukowcy odkryli, że nie tylko dla wyglądu",https://www.national-geographic.pl/artykul/dlaczego-majowie-wwiercali-w-zeby-drogocenne-klejnoty-naukowcy-odkryli-ze-nie-tylko-dla-wygladu-220524041533,Unknown,['Odkrycia'],"Majowie wciąż skrywają przed nami wiele tajemnic. Każde kolejne odkrycie archeologiczne udowadniają, że w okresie prekolumbijskim była to jedna z najlepiej rozwiniętych cywilizacji regionu. Najnowsze badania zostały opublikowane na łamach czasopisma naukowego „Journal of Archeological Science: Reports”. Zespół naukowców z meksykańskiego Centrum Badań i Studiów Zaawansowanych Narodowego Instytutu Politechnicznego postanowił lepiej przyjrzeć się intrygującemu zwyczajowi inkrustacji zębów. Uczeni postanowili przeanalizować materiał, który był wykorzystywany do przymocowywania klejnotów do zębów Majów. Okazuje się, że substancja ta miała niezwykle cenne właściwości higieniczne, lecznicze i profilaktyczne. Ten specyficzny „klej” poza tym, że w doskonały sposób utrzymywał kamienie lub minerały w wywierconych dziurach, był również bardzo pomocny w zapobieganiu chorób zębów. Chodzi m.in. o próchnicę. Uczeni w badaniach wykorzystywali zęby, które zostały odnalezione na trzech stanowiskach archeologicznych: w Gwatemali, Belize i Hondurasie. Kości należały do osób, które pochodziły z niższych klas społecznych. Badacze odkryli, że w materiale uszczelniającym klejnoty znajduje się ok. 150 cząstek organicznych, które występują w żywicy roślinnej. Autorzy twierdzą, że w zależności od tego, skąd pochodziły zęby, skład kleju uszczelniającego nieco różnił się od siebie. Główne składniki były jednak prawie identyczne. Uczeni twierdzą, że podstawowym budulcem była smoła drzewna, która wytworzona została z drzewa sosnowego. Naukowcy zwracają uwagę na fakt, że ma ona właściwości antybakteryjne. W artykule czytamy również, że w dwóch zębach odkryto organiczne związki chemiczne szałwii muszkatołowej. Autorzy badań przypominają, że roślina ta cechuje się silnymi właściwościami przeciwbakteryjnymi i przeciwgrzybicznymi. Ponadto naukowcy zidentyfikowali olejki eteryczne, które pochodziły z mięty. Eksperci już od dawna mieli świadomość, że Majowie przywiązują dużą wagę do swoich zębów. W ten sposób wyrażali siebie i podkreślali swoją tożsamość. Dotychczas uważano jednak, że była to jedynie forma sztuki.  Meksykańscy uczeni przyznają, że ich odkrycie rzuca nowe światło na dotychczasową wiedzę o zwyczajach Majów. Dodają również, że to, co jest najbardziej intrygujące w ich badaniach, to fakt, że praktyka ta nie dotyczyła tylko elit społecznych."
Rekiny śpią z otwartymi oczami? Przełomowe odkrycie naukowców,https://www.national-geographic.pl/artykul/rekiny-spia-z-otwartymi-oczami-przelomowe-odkrycie-naukowcow-220325124725,Unknown,"['Przyroda', 'Odkrycia']","Od dawna wiadomo, że większość rekinów, aby oddychać, musi być cały czas w ruchu. To dlatego, że tlen może dostać się do ich krwi tylko wtedy, gdy woda „uderza” o skrzela. Są również gatunki, które zatrzymują wodę w policzkach. W ten sposób oddychają, gdy pozostają nieaktywne. Naukowcy jednak od lat nie byli przekonani, jak te stworzenia mogą pozwolić sobie na sen. Najnowsze badania opublikowane w magazynie Biology Letters wskazują, że jeden gatunek rekina może spać i często robi to z otwartymi oczami. Zespół naukowców z Australii postanowił w swojej najnowszej pracy badawczej przeanalizować metabolizm niektórych zwierząt. Uczeni zwrócili uwagę, że endemiczny gatunek rekina z Nowej Zelandii z rodziny rekinkowatych Cephaloscyllium isabellum, w ciągu doby zapadał w sen na czas dłuższy niż pięć minut.  Naukowcy zbadali w sumie siedem rekinów C. isabellum. Okazało się, że w ciągu 24 godzin ich metabolizm na moment spowalniał. W tym czasie ryby te zużywały znacznie mniej tlenu. – Spowolnienie metabolizmu jest charakterystyczną oznaką snu wśród wielu gatunków stworzeń – mówi dr Michael Kelly, profesor z La Trobe University, główny autor badania. Badacze zauważyli również, że rekiny w trakcie snu zmieniają swoją postawę. C. isabellum słynie z tego, że ich głowa i płetwa są wyciągnięte do góry. W momencie, w którym ich metabolizm spowalniał, stworzenia przytulały się do dna. Dodatkowo, autorzy zwrócili uwagę na to, że rekiny często spały z otwartymi oczami. Najczęściej zamknięte były w dzień. Badacze podejrzewają, że może mieć to większy związek ze światłem słonecznym niż z fazą snu. Warto w tym miejscu zaznaczyć, że rekiny to jedyne ryby na świecie, które mają powieki. Autorzy najnowszego odkrycia sprawdzili również zachowania i reakcje rekinów, które pozostawały we śnie. Naukowcy zauważyli, że C. isabellum, u których metabolizm był wolniejszy, nie reagowały na dotyk. Badacze są przekonani, że to oczywisty i pierwszy taki dowód na świecie, że rekiny ucinają sobie drzemkę. – śpiące rekiny nie tylko wykazują niższe tempo metabolizmu, ale mają również dużo słabszą reakcje na stymulację – czytamy w badaniu. Naukowcy zwracają uwagę, że teraz chcą skupić się na innych gatunkach. Dodatkowo planują również badania nad aktywnością mózgu rekinów w trakcie snu, aby dowiedzieć się więcej o tym, jak przebiega ich stan czuwania i regeneracji. – Rekiny żyją na naszej planecie już od ponad 400 milionów lat i od tego czasu praktycznie się nie zmieniły. Dlatego zrozumienie tego, jak te stworzenia śpią da nam wiele przydatnych informacji na temat funkcji snu i tego, jak sen ewoluował – podsumowuje dr Kelly. Cephaloscyllium isabellum to rekiny z rodziny rekinkowatych. To drapieżne, niewielkie i relatywnie mało ruchliwe ryby chrzęstnoszkieletowe. Rekinkowate są najstarszymi żarłaczokształtnymi i zarazem najliczniejszymi rekinami na świecie. Do tej pory udokumentowano ponad 100 gatunków. C. Isabellum jest endemicznym gatunkiem Nowej Zelandii. Nazywany jest również „rekinem dywanowym”. Osiąga długość do jednego metra. Jego ciało jest znacznie spłaszczone. "
ESA wdraża sankcje przeciwko Rosji. Wstrzymana wspólna misja marsjańska ExoMars,https://www.national-geographic.pl/artykul/esa-wdraza-sankcje-przeciwko-rosji-wstrzymana-wspolna-misja-marsjanska-exomars-220302020309,Unknown,['Kosmos'],"„Ubolewamy nad ofiarami śmiertelnymi i tragicznymi konsekwencjami wojny w Ukrainie. Naszym priorytetem jest podjęcie właściwych decyzji, które nie będą koncentrowały się wyłącznie na pracy włożonej we wdrażane przez nas programy kosmiczne, lecz odnosiły się z szacunkiem do fundamentalnych wartości europejskich kształtujących nasze myślenie o międzynarodowej współpracy. (…) W pełni wdrażamy sankcje nałożone na Rosję przez nasze państwa członkowskie. Oceniamy konsekwencje dla każdego z naszych bieżących programów prowadzonych we współpracy z rosyjską państwową agencją kosmiczną Roskosmos i dostosowujemy nasze decyzje do decyzji naszych państw członkowskich w ścisłej koordynacji z partnerami przemysłowymi i międzynarodowymi (w szczególności z NASA na Międzynarodowej Stacji Kosmicznej)” – można przeczytać w oficjalnym oświadczeniu Europejskiej Agencji Kosmicznej (ESA). Już teraz można wyliczyć przynajmniej trzy dziedziny, na które wpłynie deklaracja ESA. Po, pierwsze Roskosmos wycofuje się z programu „Sojuz w Kourou”. To rozpoczęty w 2011 roku projekt startów rosyjskich rakiet Sojuz ST z europejskiego kosmodromu w Gujanie Francuskiej. Rosyjska rakieta dopełniała możliwości Ariane Group. Sojuz ST jest w stanie wynieść około pięciu ton na orbitę okołoziemską, trzy tony na geostacjonarną orbitę transferową lub 1,5 tony na orbitę geostacjonarną. Stawia to go w pozycji między rakietą Ariane 5 (około 10 ton) a lekką rakietą VEGA (do 2,5 tony). Wyrzutnia nadaje się również do przenoszenia konstelacji satelitarnych i transportu satelitów nawigacyjnych lub obserwacyjnych Ziemi. Po drugie, pod znakiem zapytania stoi też przyszłość programu ExoMars. Naturalnie po marsjańskiej orbicie wciąż krąży Trace Gas Orbiter, będący częścią programu. Natomiast nie dołączy do niego w najbliższym czasie długo oczekiwany łazik-laboratorium, który miał wybrać się w kierunku Marsa w tym roku. Chociaż łazik, któremu nadano imię pionierki badań nad DNA Rosalind Franklin, jest konstrukcją europejską, to miał zostać wyniesiony przez Rosjan z Bajkonuru. Na szczęście ESA dysponuje ciężką rakietą Ariane 5, która może przejąć start łazika. Jednak do tej pory nie ma żadnych informacji na ten temat. Wiadomo tylko, że wrześniowy start misji, planowany wcześniej w kooperacji ze stroną rosyjską, nie dojdzie do skutku. I trzecia, dla odmiany pozytywna wiadomość. Odejście od rosyjskich Sojuzów może przynieść rozwój gałęzi przemysłu odpowiedzialnej za nowe rakiety. Ariane Group dopracowuje swoją średnio ciężka rakietę Ariane 6, której debiut powinien nastąpić pod koniec tego roku. Natomiast nowozelandzki Rocket Lab w grudniu 2021 roku pokazał światu plany nowej rakiety Neutron. A ostatnio z sukcesem wystrzelił swoją rakietę Electron, która wyniosła na orbitę japońskiego satelitę obserwacyjnego. Rzecz jasna jest też SpaceX, który może być największym zwycięzcą zakończenia wykorzystywania Sojuzów. A co z USA i amerykańską agencją kosmiczną NASA? Chociaż prezydent Joe Biden w mocnych słowach wypowiada się o agresji Rosji na Ukrainę, NASA bardzo waży swój przekaz w tej kwestii."
Jak inteligentne są ośmiornice? Naukowcy zbadali głowonogi za pomocą rezonansu magnetycznego,https://www.national-geographic.pl/artykul/mozgi-roznych-gatunkow-osmiornic-bardzo-sie-roznia-ustalili-badacze-glowonogi-zbadano-rezonansem-magnetycznym-211123025025,Unknown,"['Przyroda', 'Odkrycia']","Głowonogi to bardzo stara ewolucyjnie gromada mięczaków, która pojawiła się na Ziemi aż 570 mln lat temu. Należą do niej mątwy, kałamarnice i ośmiornice – zwierzęta słynne ze swoich nadzwyczajnych zdolności umysłowych. Wśród zajmujących się nimi biologów krążą liczne anegdoty opisujące ich niezwykłe wyczyny. Peter Godfrey-Smith wspomina w książce „Inne umysły” ośmiornicę, która – gdy dostała od opiekunki mniej atrakcyjny pokarm – ostentacyjnie, na oczach człowieka, zaniosła go do otworu na śmieci w akwarium i demonstracyjnie wyrzuciła. Ośmiornice są najlepiej przebadane ze wszystkich głowonogów i najwięcej o nich wiadomo. Uznaje się je za ciekawskie i pomysłowe. Interesują się przedmiotami, nawet jeśli te nie nadają się do jedzenia, i potrafią zamieniać je w narzędzia. Umieją rozróżniać ludzi (nawet wówczas, gdy są przebrani w takie same kombinezony), a być może również siebie nawzajem. Odpowiada za to ich układ nerwowy składający się z ok. 500 mln neuronów. Dla porównania – my, ludzie, mamy 86 mld neuronów, psy zaś – ok. 600 mln. Ośmiornica bawiąca się obiektywem aparatu fotograficznego. Fot. Brent Durand Jak się właśnie okazuje, 500 mln neuronów ośmiornic może być ułożone w bardzo różny sposób. Wykazali to naukowcy z Uniwersytetu Queensland, przeprowadzając nietypowe badania – czyli wkładając głowonogi do aparatury do funkcjonalnego rezonansu magnetycznego (fMRI) i robiąc im skany mózgu. Do badań wybrano cztery gatunki ośmiornic, różniące się trybem życia. – Była wśród nich ośmiornica z morza głębokiego, jeden gatunek nocny, który prowadzi samotniczy tryb życia, oraz dwa dzienne, żerujące w płytkich wodach na rafie koralowej – mówi dr Wen-Sung Chung, jeden z  autorów pracy opublikowanej w czasopiśmie naukowym „Current Biology”. – Ośmiornice są mistrzyniami kamuflażu – dodaje. Potrafią rozwiązywać skomplikowane zadania, a ich zdolności umysłowe są porównywalne do tych, jakie wykazują niedużych rozmiarów ssaki. Jak się okazało po przeprowadzeniu badań MRI, mózgi ośmiornic znacząco się różnią w zależności od tego, gdzie gatunek żyje, kiedy jest aktywny i w jaki sposób zdobywa pożywanie. Zarówno w przypadku kręgowców (do których należmy my oraz wszystkie inne ssaki), jak i bezkręgowców (do których zaliczane są głowonogi, a więc ośmiornice), o tym, jak bardzo rozwinięty jest mózg, świadczy m.in. stopień jego pofałdowania. U ludzi i innych dużych ssaków mózg jest silnie pofałdowany. To sprawia, że mimo, iż znajduje się w niewielkiej przestrzeni czaszki, ma ogromną powierzchnię – aż 2500 cm kw. Co ciekawe, podobną prawidłowość zaobserwowano u ośmiornic. Gatunek, który żyje w głębinach i rzadko styka się z innymi zwierzętami, miał gładki mózg, jak u kręgowców takich jak torbacze i gryzonie. Z kolei ośmiornice żerujące na rafie koralowej miały nieco większe mózgi o większej powierzchni – rozwinięte tak, by zwierzę mogło przetwarzać złożone bodźce wizualne. Rezultat? – Ośmiornice te, w przeciwieństwie do innych głowonogów, polowały w stadzie i to z pomocą ryb. Zarejestrowano, jak ośmiornice i ryby razem przeczesywały dno morskie – opowiada dr Chung. – Wykazywana przy tym przez ośmiornice zdolność dostrzeżenia i zinterpretowania gestów wykonywanych przez inny gatunek świadczy o wysoko rozwiniętych zdolnościach poznawczych – podkreśla. Ośmiornica próbująca wydostać się z beczki na targu rybnym. Fot. Carlina Teteris Zaobserwowane różnice dotyczyły wielkości samego mózgu, wielkości jego powierzchni oraz budowy płatów odpowiedzialnych za widzenie (u gatunków dziennych ich kształt był bardziej skomplikowany). Badacze podkreślają, że ich praca to dopiero wstęp do poznania szczegółowej budowy mózgu głowonogów. Co ciekawe, jej publikacja zbiega się z decyzją rządu brytyjskiego, który oficjalnie postanowił uznać głowonogi (a także niektóre skorupiaki) za stworzenia rozumne. Ustawa nazwana Animal Welfare (Sentience) Bill znajduje się pod obradami brytyjskiego parlamentu. Jej celem jest uznanie wszystkich zwierząt za istoty rozumne – i uwzględnienie tego podczas stanowienia jakichkolwiek praw w przyszłości. W pierwszej, krytykowanej wersji projektu, znalazły się w nim jednak jedynie kręgowce. Dopiero po zasięgnięciu formalnej opinii naukowców z London School of Econimics and Political Sciences (LSE) rząd zdecydował się na włączenie do ustawy również niektórych bezkręgowców, m.in. ośmiornic i homarów. Ośmiornica badana rezonansem magnetycznym. Fot. Current Biology Ustawodawcy podkreślają, że Animal Welfare (Sentience) Bill nie będzie miał wpływu na już istniejące przepisy, obowiązujące np. w rybołówstwie czy przemyśle spożywczym. Jednak stanowi formalne uznanie potwierdzonych przez naukę faktów, że głowonogi mogą odczuwać fizyczny i psychiczny ból. Autor przygotowanej opinii, dr Jonathan Birch z LSE, zwraca uwagę, że na razie zwierzęta te traktowane są zupełnie inaczej w nauce i poza nią. Dokument przestrzega więc przed stosowaniem takich praktyk jak wrzucanie homarów do wrzątku bez uprzedniego ich ogłuszenia. Takie działanie jest nielegalne już w czterech krajach: Norwegii, Szwajcarii, Austrii i Nowej Zelandii."
Najdłuższe węże świata - ile mierzą te niesamowite gady?,https://www.national-geographic.pl/artykul/najdluzsze-weze-swiata-ile-mierza-te-niesamowite-gady,Artur Białek,['Przyroda'],"Większości z nas najdłuższe węże świata jawią się jako prawdziwe potwory, osiągające niebotyczne rozmiary i zdolne pożreć konia z kopytami. Spora w tym zasługa wybujałej wyobraźni filmowców, którzy  w swoich produkcjach przedstawiają te gady jako bestie z piekła rodem. Nie, nie istnieją anakondy, które uściskiem cielska są w stanie zmiażdżyć drewniany budynek. Największe zwierzęta świata władały naszą planetą wiele milionów lat temu. Mowa o dinozaurach - pradawnych gadach, których każdy krok wprawiał ziemię w drgania. Wraz z końcem ich ery nie wyginęły jednak wszystkie olbrzymie gady. Niedługo po wymarciu dinozaurów, pojawił się titanoboa - największy wąż w historii, który z łatwością zabijał nawet duże krokodyle. Mierzył ok. 15 metrów długości i mógł ważyć tonę. W najszerszym miejscu, jego masywne cielsko osiągało średnicę na poziomie 100 cm. Współcześnie, takie osobniki już nie występują. Zatem, jaki jest największy wąż świata? Zestawienie wężów-gigantów otwiera jeden z najbardziej jadowitych przedstawicieli rodziny zdradnicowatych. Tajpan australijski, bo o nim mowa, występuje na wyspie Nowa Gwinea i w Australii, przede wszystkim na północy i północnym-wschodzie. Doskonale czuje się w środowisku trawiastym i suchych lasach, ale jego terytorium obejmuje też lasy tropikalne i wilgotne lasy monsunowe. Poluje na niewielkie ssaki i ptaki. Osiąga od 150 do 200 cm długości. Najdłuższy schwytany osobnik mierzył aż 290 cm.  Kolejne miejsce w naszym zestawieniu zajął jeden z najdłuższych węży Australii. Pyton oliwkowy zawdzięcza swoją nazwę charakterystycznemu ubarwieniu. To typowy dusiciel, który zabija swoją ofiarę oplotami masywnego cielska. Poluje na gady, niewielkie ssaki i gady. Współcześnie klasyfikuje się dwa podgatunki pytona oliwkowego: Liasis olivaceus olivaceus, mierzący do 300 cm długości oraz Liasis olivaceus barroni, którego długość przekracza 400 cm. Czas na najbardziej znanego przedstawiciela rodziny dusicieli. Boa dusiciel, zamieszkujący Amerykę Północną, Środkową, Południową i Karaiby jest spokrewniony ze wspomnianym wcześniej pradawnym gigantem - titanoboa. Pięknie ubarwiony gad, na którego skórze dominują odcienie brązu, beżu i szarości, pod pewnymi względami przypomina największe pająki na świecie. Przypięto mu metkę maszyny do zabijania, jednak w praktyce nie stanowi zbyt dużego zagrożenia dla człowieka. W jego diecie dominują przede wszystkim małe i średnie ssaki, choć najczęściej przyczaja się na niewielkie gryzonie. Dorosłe osobniki osiągają do 430 cm długości, przy czym warto podkreślić, że okazy hodowane w niewoli niezbyt często przekraczają 250 cm. Kolejny gatunek na naszej liście jest owiany wyjątkowo złą sławą i tym razem nie bez powodu. Czarna mamba to jeden z najdłuższych jadowitych węży świata i najdłuższy w Afryce. Dodatkowo, jest piekielnie szybka, agresywna, a natura wyposażyła ją w zabójczą toksynę. Lepiej nie spotykać tego gada na swojej drodze, bo czarna mamba może zaatakować bez żadnego wyraźnego powodu. Wbrew pozorom, nazwa tego zwierzęcia wcale nie nawiązuje do ubarwienia. Jego skóra może być oliwkowa, piaskowa, brązowa i - niezbyt często - czarna. Nazewnictwo odnosi się do czarnego jak smoła wnętrza pyska tego węża. Największy schwytany okaz mierzył aż 430 cm, przy czym warto wspomnieć, że przeciętne osobniki są niemal dwukrotnie krótsze. Kolejny wielki dusiciel na naszej liście. To jeden z dwóch podgatunków pytona tygrysiego. Występuje w krajach Azji - Laosie, Indonezji, Malezji, Birmie i w południowej części Chin. Nie jest największym dusicielem świata, rekordowy okaz mierzył 4,6 metra. Widziany na żywo, robi jednak niesamowite wrażenie, głównie ze względu na masywne cielsko, które w najszerszym miejscu może charakteryzować się większym obwodem niż udo dorosłego mężczyzny. Czas na prawdziwą królową jadowitych węży. Kobra królewska rośnie przez całe życie, więc najstarsze osobniki są jednocześnie największe. Co ciekawe, dosłownie mówimy tu o urodzonym zabójcy - węże są zdolne do ataku tuż po wykluciu. Wąż zamieszkuje górskie lasy i dżungle Tajlandii, Wietnamu, Laosu, południowych Chin, Filipin, Indii i Kambodży. Dojrzały osobnik osiąga do 570 cm długości, przy czym warto podkreślić, że samce są dłuższe od samic, co w królestwie węży nie jest zbyt częstym zjawiskiem. Kobra królewska wytwarza znaczne ilości silnie toksycznego jadu. Bez podania surowicy, ukąszony człowiek umiera po kilkunastu minutach.   Kolejny przedstawiciel pytonów tygrysich w naszym zestawieniu. Pyton birmański zamieszkuje południowo-wschodnie obszary Azji. Wąż obdarzony masywnym cielskiem z wyraźnie wyodrębnioną głową jest nieco ciemniejszy od swojego jasnoskórego odpowiednika. Jest też od niego dłuższy. Największe pytony tygrysie ciemnoskóre osiągają niemal 5,8 metra długości, co stawia je w ścisłej czołówce w świecie węży-gigantów. Jeszcze większy jest gatunek występujący na terenie Czarnego Lądu. Afrykański pyton skalny to dość rzadki wąż, co w dużej mierze wynika ze specyfiki środowiska, w którym żyje. Zajmuje tereny, gdzie panują najbardziej niesprzyjające warunki do życia, pokarmu jest niewiele, a konkurencja wśród drapieżników - ogromna. Z tego względu młode osobniki często kończą jako pożywienie dla innych mięsożerców. Jeżeli uda im się przetrwać okres wzrostu, dostają się na sam szczyt łańcucha pokarmowego. Średnia długość tego dusiciela to ok. 5 metrów, przy czym nie można nie wspomnieć, że opisane zostały ponad 7-metrowe okazy. Zbliżamy się do końca naszego zestawienia. Choć anakonda zielona nie jest najdłuższym wężem świata, to dzierży tytuł najcięższego przedstawiciela swojego podrzędu. Zamieszkuje tropikalne lasy Ameryki Południowej. Dojrzała samica może osiągać nawet 7 metrów długości. Tak duży wąż waży aż 250 kg. Gatunkiem zamykającym nasz ranking jest pyton siatkowy. W swoim podrzędzie to największe zwierzęta świata. Występuje na nizinnych terenach krajów azjatyckich. Niejednokrotnie opisywano osobniki mierzące 9 metrów. "
"Chińczycy ogłosili, że mogli odebrać sygnały od obcych cywilizacji. Raport szybko zniknął z internetu",https://www.national-geographic.pl/artykul/chinczycy-oglosili-ze-mogli-odebrac-sygnaly-od-obcych-cywilizacji-raport-szybko-zniknal-z-internetu-220617112225,Unknown,"['Kosmos', 'Nauka']","Czy kosmici istnieją? To pytanie coraz częściej zadają sobie już nie tylko fani science fiction, ale także naukowcy. Obcy cieszą się największą popularnością w Ameryce Północnej, gdzie według badań w kosmitów wierzy ponad połowa dorosłych. W Polsce także nie brakuje miejsc rzekomo odwiedzanych przez UFO z mieszkańcami odległych planet czy galaktyk na pokładzie. Temat pozaziemskich cywilizacji budzi kontrowersje, zarówno ze względu na wiarygodność, jak i rzekome ryzyko kontaktu z obcymi. Mark Buchanan, amerykański dziennikarz popularnonaukowy, zasłynął w zeszłym roku wypowiedzią o tym, że nie powinniśmy kontaktować się z kosmitami. Jak twierdzi, mogą być „ekstremalnie niebezpieczni”. Podobnego zdania jest znany fizyk, Michio Kaku.  Nie brakuje też głosów, jakoby obce cywilizacje miały wspomóc nas swoim doświadczeniem w walce z przerastającymi nas problemami współczesnego świata. Ufolodzy nie wykluczają przeprowadzki części ludzi na inne planety. Takie hipotezy są oczywiście pozbawione naukowych podstaw. Mimo ostrzeżeń na całym świecie prowadzone są badania mające przybliżyć nas do prawdy o obcych formach życiach w kosmosie. 11 naukowców z różnych instytucji, w tym z NASA Jet Propulsion Laboratory, planuje na przykład wysłać do kosmitów zakodowaną wiadomość. Znajdą się w niej treści naukowe, w tym ilustracje przedstawiające nagich ludzi. Do tej pory żadne poważne odkrycie ufologów nie zostało jednak oficjalnie potwierdzone. Tym większe poruszenie wywołały ostatnie wieści z Chin. Naukowcy z Beijing Normal University opublikowali raport, w którym ogłosili, że ich największy na świecie radioteleskop nazywany „Sky Eye” (ma średnicę 500 metrów) mógł odbierać sygnały od obcych cywilizacji. Publikacja szybko zniknęła z internetu. Powody jego nagłego usunięcia są niejasne. W sieci jednak nic nie ginie, a fragmenty raportu szybko obiegły chińskie media społecznościowe. Tematem zainteresowały się również zagraniczne media. We wrześniu 2020 r. radioteleskop „Sky Eye”, zainstalowany w południowo-zachodniej prowincji Guizhou w Chinach, oficjalnie rozpoczął poszukiwania życia pozaziemskiego. Najpierw naukowcy wykryli podejrzane sygnały w 2020 r. podczas przetwarzania danych zebranych w 2019 r. Kolejny wąskopasmowy, potencjalnie sztuczny sygnał został wykryty w 2022 r. Wiadomość o sygnałach potencjalnie pochodzących od kosmitów zelektryzowała internautów. Autorzy badań studzą jednak ich entuzjazm. – Prawdopodobieństwo, że podejrzany sygnał jest jakimś rodzajem zakłóceń radiowych, jest bardzo wysokie. To wymaga dalszego potwierdzenia i wykluczenia, co może być długim procesem – powiedział Zhang Tongjie, główny naukowiec w China Extraterrestrial Civilization Research Group na Beijing Normal University, w rozmowie z „Science and Technology Daily”."
"Jak wyjaśnić, czym była Gwiazda Betlejemska?",https://www.national-geographic.pl/artykul/jak-wyjasnic-czym-byla-gwiazda-betlejemska,Unknown,['Historia'],"Boże Narodzenie to jedne z najpiękniejszych świąt w roku. Towarzyszy im wiele symboli, a jednym z nich jest Gwiazda Betlejemska. Pisał o niej święty Mateusz ewangelista. W Biblii czytamy, że pojawiła się na wschodzie i wskazała drogę mędrcom (Trzem Królom) do nowo narodzonego Jezusa. Do dziś w wielu polskich domach pielęgnuje się tradycję rozpoczęcia wigilijnej wieczerzy dopiero po pojawieniu się na niebie pierwszej gwiazdki. Od setek lat naukowcy próbują ustalić, czym było opisane w Biblii zjawisko. Istnieją dowody na to, że w czasach, kiedy Jezus przyszedł na świat na niebie można było zaobserwować pewne planetarne koniunkcje . Nie wszyscy astronomowie zgadzają się jednak z takim wytłumaczeniem. Teorie jest wiele. Być może była to supernowa, kometa, rozbłysk słoneczny, a może ustawienie planet? Część naukowców zakłada też, że słynna gwiazda tak naprawdę nigdy się nie pojawiła. Co mówi na ten temat nauka? Badacze zwracają uwagę na istotne fakty. Gwiazda nie mogła być meteorem, ponieważ te gasną zaraz po wejściu w ziemską atmosferę. Nie ma więc mowy, żeby trzech mędrców szło za nim tygodniami. Historia wyklucza też, jakoby biblijny rozbłysk był supernową. Zjawiska tego typu były obserwowane i rejestrowane od tysięcy lat. Żadna z kultur nie uwzględniła go jednak w swoich historycznych zapisach. Nawet jeśli zjawisko umknęłoby uwadze ówczesnych astronomów, to dzięki najnowszym technologiom naukowcy potrafią badać pozostałości starożytnych supernowych. Żadna z nich nie odpowiada czasom narodzenia Jezusa. Najbliżej była supernowa widoczna z Ziemi w 185 roku n.e., zarejestrowana przez chińskich astronomów. Na przestrzeni wieków pojawiło się wiele teorii tłumaczących, co tak naprawdę wskazało drogę mędrcom. W przeszłości niektórzy astronomowie sugerowali przykładowo, że Gwiazda Betlejemska była kometą lecącą w pobliżu Ziemi. Komety są znane z tego, że czasami wyraźnie widać je na niebie przez tygodnie lub nawet miesiące. Podobnie jednak jak w przypadku supernowych, zapisy historyczne nie mówią nic o komecie, która miałaby się ukazać w tym konkretnym czasie. Chińscy astronomowie zaobserwowali co prawda jedną w 5 r. p. n. e., ale historycy mają wyjaśnienie, dlaczego to nie mogła być Gwiazda Betlejemska. Dawniej ludzie postrzegali komety jako symbole zbliżającej się zagłady, więc to raczej mało prawdopodobne, żeby trzej mędrcy zinterpretowali ją jako zwiastun narodzin Zbawiciela.  W ostatnich latach coraz częściej mówi się, jakoby za Gwiazdą Betlejemską stała koniunkcja planet, na przykład Jowisza i Saturna w 7 r. p. n. e. Wówczas w stosunkowo krótkim czasie planety aż trzy razy ustawiły się w jednej linii. Astronomowie mogli odebrać to jako zwiastun czegoś wyjątkowego. Takie wytłumaczenie nie jest niczym nowym. Johannes Kepler pisał o tym już w XVII wieku."
Niezwykłe odkrycie polskich archeologów. Odnaleźli grobowiec elity z Berenike,https://www.national-geographic.pl/artykul/niezwykle-odkrycie-polskich-archeologow-odnalezli-grobowiec-elity-z-berenike-220526020851,Unknown,['Odkrycia'],"To kolejne niesamowite osiągnięcie polskich archeologów w tym miesiącu. W połowie maja zespół badaczy z Polskiej Akademii Nauk odkrył, że ludzkość po raz pierwszy udomowiła bydło ok. 10 000 lat temu. Z kolei na początku miesiąca naukowcy z wydziału archeologii UW odnaleźli grobowiec urzędnika, który był odpowiedzialny za ściśle tajne dokumenty faraona. Polscy archeolodzy znowu udowadniają, że należą do światowej czołówki. Uczeni z Warszawy odkopali grobowiec, który należał do przedstawicieli elity portowego miasta Berenike nad Morzem Czerwonym. Nekropolia pochodzi sprzed 1,5 tysiąca lat. We wnętrzu znajdowała się skrzynia, w której ułożono siedem szkieletów. Wszystkie miały nietypową, skuloną pozycję. – Nie jest to naturalna pozycja. Aby ją osiągnąć, zmarłych po śmierci musiano skrępować sznurami lub obwiązać tkaniną – powiedział główny autor odkrycia, dr Mariusz Gwiazda z Centrum Archeologii Śródziemnomorskiej UW, w rozmowie z PAP. Co ciekawe, przed wejściem do nekropolii archeolodzy odkopali grób matki z dzieckiem, który pochodził z podobnego okresu. Badacze twierdzą, że umarli wyglądają tak, jakby byli do siebie przytuleni. Archeolodzy zwracają uwagę, że tego rodzaju zwyczaje pogrzebowe plemion Pustyni Wschodniej znane były już w II w. p.n.e. Opisywał je grecki historyk i geograf z czasów Ptolemeusza VIII, Agatarchides z Knidos. Polski uczony twierdzi, że w tych czasach szyję i nogi zmarłego przewiązywano sznurem, co powodowało skuloną pozycję. Dr Gwiazda uważa, że szczątki z Berenike mogły być poddane tym samym zabiegom. Co ciekawe, ciała zostały ułożone w czterech warstwach. Umarli zostali położeni jedni na drugich. Archeolodzy nie są pewni, czy zmarłych grzebano w tym samym momencie, czy był to grobowiec rodzinny, do którego dokładano kolejne ciała. W starożytnym grobie odnaleziono również dużą ilość drogocennych przedmiotów. Wśród nich były między innymi orientalne paciorki z dalekiej Azji oraz wartościowe klejnoty i biżuteria z kości słoniowej. Archeolodzy przekonują, że tak bogate wnętrze nekropolii oznacza, że mamy tu do czynienia z osobami, które posiadały wysoki status społeczny. Zmarli za życia musieli być bardzo ważnymi osobami w mieście Berenike. – Nasze najnowsze odkrycia świadczą o tym, że Berenike w IV–VI w. wcale nie było prowincjonalnym miastem portowym. Jego kontakty były naprawdę szerokie, o czym świadczy wyposażenie grobowca – podkreślają autorzy odkrycia. Tuż obok skrzyni z pochowanymi zwłokami archeolodzy znaleźli ślady po dawnych rytuałach pogrzebowych. – Zapewne tam kultywowano pamięć o zmarłych – mówił PAP dr Gwiazda. Uczeni odkryli tam platformę z miskami do składania ofiar i ołtarz z kadzielnicą. Autorzy odkrycia twierdzą, że wnętrze grobowca jest bardzo podobne do tych, które znane są z Górnego Egiptu i Nubii. Co więcej, takie pochówki uchodziły za królewskie. Dr Gwiazda przypomina w rozmowie z PAP, że w tym czasie, z którego pochodzi odnaleziony grobowiec, Berenike zamieszkiwali Blemiowie. To plemię, które było jednym z pierwszych plemion nubijskich nomadów. Ok. V–VI wieku n.e. ich panowanie rozciągało się na obszarze Dolnego Egiptu. Blemiowie zajmowali się handlem, głównie z Imperium Bizantyjskim. Dziś ich potomkami jest lud Bedża. – Zwyczaje grzebalne społeczności zamieszkującej Berenike były do tej pory okryte mrokiem tajemnicy – mówi dr Gwiazda. Według naukowca, ich odkrycie może rzucić nowe światło na naszą wiedzę o regionie południowego Egiptu. Co ważne, odkryty grób był bardzo dobrze zachowany. Archeolodzy przyznają, że to zdarza się nieczęsto, ponieważ stanowiska archeologiczne w regionie często padają łupem szabrowników."
"Odnaleziono 2 olbrzymie sfinksy w starożytnej egipskiej świątyni ""milionów lat""",https://www.national-geographic.pl/artykul/odkryto-2-olbrzymie-sfinksy-w-starozytnej-egipskiej-swiatyni-miliona-lat,Unknown,"['Odkrycia', 'Historia']","Egipsko-niemiecka misja archeologiczna prowadziła wykopaliska w starożytnych Tebach, w miejscu dzisiejszego miasta Luksor. Ostatnie prace odbywały się w świątynii grobowej Amenhotepa III, faraona z XVIII dynastii. Badacze odnaleźli tam dwa olbrzymie sfinksy, które przypominały władcę Egiptu. Według różnych źródeł panował w okresie ok. 1388-1353 r. p.n.e. Był prawdopodobnie dziadkiem słynnego Tutanchamona. O odkryciu poinformował tamtejszy resort ds. Turystyki i Starożytności. Dwa 8-metrowe posągi przedstawiają wizerunek Amenhotepa III. Naukowcy, którzy odpowiadają za odkrycie przekazali w oświadczeniu, że na jednym z nich odkryto napis „ukochany Amona-Re”. Według archeologów, tak nazywany był właśnie starożytny faraon. Za rządów Amenhotepa III Egipt przeżywał długi okres pokoju. W tym okresie prężnie rozwijała się sztuka i architektura. W Tebach Zachodnich została wybudowana wtedy świątynia grobowa, która znana jest jako świątynia milionów lat. To między innymi tutaj odnaleziono słynne Kolosy Memnona, które były jej zachowaną częścią. Budynek ten jednak uległ zniszczeniu prawdopodobnie wskutek trzęsienia ziemi ponad sto lat później. Teraz badacze odnaleźli nowe monumenty z wizerunkiem faraona, które przypominają sfinksy. -W tej świątyni znajdowało się kiedyś bardzo dużo posągów i rzeźb. Wszystko wskazuje na to, że była prawdziwym dziełem sztuki w starożytności. Niestety ok 1200 r. p.n.e. trzęsienie ziemi doszczętnie ją zniszczyło. - mówił Hourig Sourouzian, egiptolog i szef grupy archeologów, która stoi za odkryciem. W trakcie wykopalisk badaczom udało się również odkopać pozostałości po kolumnach i misternie zdobionych ścianach świątyni oraz odnaleźć trzy dobrze zachowane płaskorzeźby bogini Sechmet. W mitologii egipskiej była to bogini wojny, zemsty i chorób. Przedstawiano ją jako kobietę z głową lwa. Sechmet trzymała zazwyczaj w ręce anch - znak życia. Starożytni kapłani uważali, że dzięki jej łasce potrafią zwalczać różne choroby. "
Ślady szkiców odkryły tajemnicę powstawania egipskich płaskorzeźb,https://www.national-geographic.pl/artykul/slady-szkicow-odkryly-tajemnice-powstawania-egipskich-plaskorzezb,Unknown,"['Odkrycia', 'Historia']","Według najnowszych badań opublikowanych na łamach czasopisma naukowego „Antiquity” nie wszyscy twórcy płaskorzeźb w starożytnym Egipcie byli tak samo utalentowani. Różnili się nie tylko preferowanymi technikami, ale również zdolnościami. Do tej pory historycy przypuszczali, że tylko najlepsi i najbardziej doświadczeni artyści mogli ozdabiać świątynie i grobowce, tymczasem Anastasiia Stupko-Lubczynska, dowodzi w swoich badaniach, że młodzi praktykanci zdobywali wiedzę nie w warsztatach, a towarzysząc swoim mistrzom w realizowaniu najważniejszych zleceń. W swojej pracy badaczka skupiła się płaskorzeźbach w kaplicy należącej do Świątyni Hatszepsut. Monumentalny obiekt został wybudowany 3,5 tys. lat temu.  Wewnątrz kaplicy znajdują się dwie płaskorzeźby poświęcone Hatszepsut, władczyni starożytnego Egiptu. Obie mają ponad 12 metrów długości. Tworzenie takich ozdób składało się z siedmiu etapów, począwszy od szkicu i zastosowania kwadratowej siatki. W płaskorzeźbach zaprojektowanych na cześć najdłużej panującej kobiety-faraona widać wyraźne szkice. Już to czyni je unikatowymi. Zazwyczaj artyści i budowniczy dopilnowywali bowiem, żeby na skończonym dziele nie było widać śladów poprzedzających etapów ich powstawania. Na przestrzeni lat i wielu wykopalisk archeolodzy odtworzyli, jak mógł wyglądać cały proces powstawania starożytnych płaskorzeźb w Egipcie. Po wygładzeniu i otynkowaniu ściany była ona dzielona na sekcje. Następnie czerwoną farbą nanoszono wstępny szkic. Ewentualne poprawki lub dodatkowe detale mistrz zaznaczał na czarno. Dopiero wtedy rzeźbiarze mogli rozpocząć pracę na podstawie wytyczonych kontur. Gotowe płaskorzeźby były najpierw bielone, a dopiero następnie malowane na kolory. "
Przyznano nagrody World Press Photo. Na zdjęciu roku po raz pierwszy w historii nie ma ludzi,https://www.national-geographic.pl/artykul/przyznano-nagrody-world-press-photo-na-zdjeciu-roku-po-raz-pierwszy-w-historii-nie-ma-ludzi-220408030944,Unknown,"['Ludzie', 'Przyroda']","Niezależna fundacja World Press Photo już od ponad 60 lat nagradza fotoreporterów i artystów z całego świata. Jury docenia nie tylko artystyczne walory zdjęć, ale także ich przekaz i wartość historii opowiadanej na kadrach. Wyróżnione zdjęcia często nawiązują do bieżących wydarzeń społecznych czy politycznych. Mimo że wszyscy tworzymy tzw. globalną wioskę, to nasze problemy różnią się w zależności od szerokości geograficznej, na jakiej żyjemy. W tym roku fundacja World Press Photo uwzględniła to i aby zapewnić równowagę dla nadsyłanych prac, wprowadzono nową regionalną strategię. Pod koniec marca jury wyłoniło regionalnych zwycięzców spośród setek tysięcy zgłoszeń. 7 kwietnia poznaliśmy ostateczne wyniki tegorocznego konkursu. – Historie i zdjęcia światowych finalistów są ze sobą powiązane. Cała czwórka, na swój własny, unikatowy sposób pokazuje konsekwencje pędu ludzkości do postępu i jego niszczycielskich skutków dla naszej planety – komentuje Rena Effendi, przewodnicząca jury. Nowe zasady to niejedyna zmiana. W tym roku po raz pierwszy w historii tytuł World Press Photo of the Year otrzymała fotografia, na której nie ma ludzi. 
Kamloops Residential School / Amber Bracken, The New York Times Zdjęcie autorstwa Amber Bracken upamiętnia dzieci, które zmarły w Kamloops Indian Residential School, instytucji stworzonej w celu asymilacji rdzennych mieszkańców z kolonizatorami. Effendi podkreśla, że fotografia symbolizuje „rozliczenie się z historią kolonizacji nie tylko w Kanadzie, ale na całym świecie”. Nagrodzone zdjęcie oryginalnie opublikowano na łamach „The New York Times”. Jeszcze przed odkryciem dziecięcych grobów w Kanadzie, o brutalnych praktykach w szkołach z internatem pisała polska reportażystka Joanna Gierak-Onoszko. Jej książka „27 śmierci Toby’ego Obeda” została nagrodzona Nike w 2020 r. Tytuł World Press Photo Story of the Year przyznano Matthew Abbottowi za fotoreportaż „Saving Forests with Fire”. Publikacja dla „National Geographic”/Panos Pictures. 
Saving Forests with Fire / Matthew Abott, National Geographic Matthew Abbott towarzyszył mieszkańcom Nawarddeken, którzy wykorzystują tradycyjną wiedzę i łączą ją ze współczesnymi technologiami, takimi jak mapowanie cyfrowe, aby zapobiegać pożarom. Fotograf podkreśla, że opowiadanie historii wychodzi najlepiej, kiedy ma bliski kontakt z bohaterami. – W 2008 roku mieszkałem i pracowałem w Arnhem Land. Zostałem wtedy zaproszony na spacer po buszu z mieszkańcami Nawarddeken. Spotkałem ich po raz pierwszy. Dowiedziałem się, jak dbają o swój kraj. Ponad 10 lat później wróciłem, tym razem z National Geographic, żeby popracować nad historią o tym, jak ludzie z Nawarddeken strategicznie wypalają swoje ziemie, aby zapobiec niszczycielskim pożarom i, jak ten proces faktycznie pomaga ratować środowisko – opowiada autor. Abott specjalizuje się w opowiadaniu zdjęciami o społecznych, kulturowych i politycznych historiach z Australii. Najczęściej zajmuje się tematami, które nie są zauważane przez opinię publiczną. Jury przyznało nagrodę World Press Photo Long-Term Project Award Lalo de Almeidzie za projekt „Amazonian Dystopia”. Publikacja: „Folha de São Paulo/Panos Pictures. 
Amazonian Dystopia / Lalo de Almeida, Folha de São Paulo Od ponad 12 lat Lalo de Almeida bada polityczne i środowiskowe skutki wylesiania i eksploatacji brazylijskiej Amazonii. Dewastacja środowiska niszczy nie tylko ekosystemy i bioróżnorodność, ale też zmusza rdzenne społeczności do zmiany życia znanego im od pokoleń. – Nie można oddzielić kwestii środowiskowych i społecznych tak, jakby były to dwie różne rzeczy. Widzisz, że większość obszarów, które mają wysoki poziom wylesiania, ma również najwyższy poziom ubóstwa. Są to więc elementy, które są ze sobą całkowicie powiązane: ubóstwo, przemoc, degradacja środowiska i wylesianie – podkreśla de Almeida. Lalo de Almeida od prawie 30 lat realizuje tematy związane z mieszkańcami brazylijskiej Amazonii i degradacją ich domu. Najczęściej publikuje na łamach „Folha de São Paulo”. Pierwszą nagrodę World Press Photo Open Format Global Award otrzymała ekwadorska artystka wizualna Isadora Romero za wideo „Blood is a Seed”. („La Sangre Es Una Semilla”). 
Blood is a Seed / Isadora Romero Nagranie składa się z fotografii cyfrowych i krótkich filmów. Część z nich została zarejestrowana na taśmie 35 mm, a następnie narysowana przez ojca Romero. Chociaż projekt opowiada o przeszłości, angażuje też współczesne techniki. – Utrata różnorodności i odmian nasion ma wpływ nie tylko na nas jako społeczność. Przez to, że tracimy składniki odżywcze, prawdopodobnie niektóre gatunki całkowicie znikną. Ginie też pamięć kulturowa. Ta wiedza była przekazywana z pokolenia na pokolenie i nie jest podtrzymywana przez zachodnich naukowców. Myślę, że to bardzo ważne, aby zrozumieć, dlaczego o tym zapominamy – mówi Romero o inspiracjach dla projektu."
Nowy gatunek niewielkiego stegozaura został odkryty w Chinach. Czy tam wyewoluowały te dinozaury?,https://www.national-geographic.pl/artykul/nowy-gatunek-niewielkiego-stegozaura-zostal-odkryty-w-chinach-czy-tam-wyewoluowaly-te-dinozaury-220304015518,Unknown,"['Przyroda', 'Nauka|National Geographic > Odkrycia']","Stegozaury to jedne z najpopularniejszych dinozaurów. Są znane nawet tym, którzy niekoniecznie pamiętają ich nazwę. Rozpoznawalność zawdzięczają wyjątkowo charakterystycznemu wyglądowi – małej głowie, beczkowatemu korpusowi, a przede wszystkim dwóm rzędom kostnych płyt w kształcie rombów, biegnących wzdłuż całego kręgosłupa zwierzęcia. Rola unikatowego grzebienia na plecach stegozaurów nie jest jeszcze dobrze poznana. Mógł służyć odstraszaniu drapieżników, nadając roślinożernym stegozaurom wygląd groźnych potworów. Tę funkcję najprawdopodobniej spełniała również inna rzecz: kolce znajdujące się na końcu wysoko uniesionego ogona tych gadów. Stegozaury żyły w środkowej i późnej jurze, czyli mniej więcej w okresie od 174 do 152 mln lat temu. Nie wiadomo, gdzie wyewoluowały. Jednak coraz więcej dowodów wskazuje na to, że mogły pojawić się po raz pierwszy na terenie dzisiejszych Chin. W najnowszym numerze czasopisma naukowego „Journal of Vertebrate Paleontology” opublikowano artykuł opisujący odkrycie nowego gatunku stegozaura. Został nazwany Bashanosaurus primitivus. Pierwsze słowo – Bashan – pochodzi od dawnej nazwy okolic miasta Chonqing w środkowych Chinach, gdzie znaleziono skamieniałości. Drugie słowo – primitivus – to po łacinie „pierwszy”, „pierwotny” albo „prymitywny”. Bashanosaurus primitivus wędrował po Ziemi 168 mln lat temu, w środkowej jurze. Był stosunkowo niewielki. Od nosa do ogona miał tylko 2,8 m, o wiele mniej niż znane nauce wcześniej stegozaury, których długość może sięgać nawet dziewięciu metrów. Naukowcy podkreślają jednak, że odkryte kości mogły należeć po prostu do młodego osobnika. Naukowcy nie wykopali kompletnego szkieletu, a jedynie kości ramienne, udowe, stóp, żebra, kręgi oraz kilka płyt kostnych. Znalezisko różni się od wcześniej odkopanych szczątków stegozaurów. Bashanosaurus primitivus miał np. mniejsze łopatki i nieco inaczej zbudowane te części szkieletu, na których opierały się płyty kostne. Pewne cechy jego budowy przypominają plan ciała pierwszych opancerzonych dinozaurów, które żyły we wczesnej jurze, 20 mln lat wcześniej. Naukowcy zinterpretowali to wszystko jako znak, że nowo odkryty dinozaur należy do nieznanego jeszcze gatunku. – Nasze analizy drzewa genealogicznego wykazały również, że Bashanosaurus primitivus to jeden z najwcześniejszych stegozaurów – mówi dr Dai Hui z instytutu badawczego w Chongqing, który stał na czele zespołu prowadzącego badania. – Stanowi to kolejną przesłankę potwierdzającą tezę, że stegozaury wyewoluowały w Azji – dodaje uczony. Do tej pory naukowcy poznali 14 gatunków tych dinozaurów. Ich szczątki były znajdowane na wszystkich kontynentach poza Antarktydą i Australią.  "
Jak wygląda pierwsze podwodne muzeum? Niedawno otwarto je na Cyprze [RELACJA],https://www.national-geographic.pl/artykul/jak-wyglada-pierwsze-podwodne-muzeum-niedawno-otwarto-je-na-cyprze-relacja,Agnieszka Blandzi,"['Odkrycia', 'Ludzie|National Geographic > Historia']","  Nastolatek ubrany w luźną, dresową bluzę celuje w starszego mężczyznę. Chłopiec jest odwrócony  do mnie plecami, więc nie widzę jego twarzy, tylko tył głowy zasłonięty kapturem i wyciągniętą rękę. Mężczyzna ubrany w elegancką marynarkę, z apaszką pod szyją, patrzy w zamyśleniu gdzieś w dal. Wydaje się wcale nie przejmować sytuacją, zresztą i tak nie może się ruszać, gdyż jego stopy są uwięzione w betonowej bryle. Napastnik przygląda mu się z zaciętą miną, a dłoń uzbrojona w kamerę ani drgnie. Po chwili widzę drugiego nastolatka w tej samej pozycji, równie groźnego i natarczywego. Nagle między nimi przepływa ławica drobnych srebrnych rybek, słoneczne promienie z łatwością przedzierają się przez turkusową wodę, by jak reflektor oświetlić tę niezwykłą scenę. To nie sen, ani gra wyobraźni. To dzieje się naprawdę, osiem metrów pod wodą, w morskiej zatoce na Cyprze. fot. fot. Krzysztof Flis  Swobodnie przepływam ku kolejnej grupce rzeźb ustawionych w podmorskim muzeum MUSAN (Museum Underwater Sculpture Agia Napa). Nazwa nawiązuje nie tylko do uroczej nadmorskiej miejscowości Agia Napa, skąd najprościej zanurkować w muzeum, ale również do muz, greckich patronek sztuki. I to sztuki przez duże S, ponieważ autorem rzeźb jest uznany artysta  Jason de Caires Taylor, któremu stworzenie tego niezwykłego miejsca zabrało ponad 3 lata. W brytyjskiej pracowni artysty (o ile tak można nazwać ogromny, wypełniony kawałami betonu  plac budowy)  powstały 93 rzeźby, które wraz z ekipą nurków umieścił pod woda, 200 metrów od złocistej plaży Pernera Beach w Agia Napa. Koszt całego projektu wyniósł  1.000.000 $, rzeźby są wykonane z obojętnego dla środowiska materiału, o neutralnym Ph, a w oficjalnym otwarciu, które odbyło się 31.07.2021 wzięły udział władze Cypru, celebryci i nurkowie w międzynarodowej obsadzie.  fot. Krzysztof Flis  Ale najważniejsze jest to, że zyskaliśmy nowy i niezwykły wymiar rzeczywistości. Muzealne sale nie mają ścian i ograniczeń, w miejscu powietrza jest szmaragdowa, ciepła woda, a w dodatku unosimy się nad  podłogą z drobnego, białego piasku. Widzami są nie tylko ludzie, ale przede wszystkim mieszkańcy cypryjskich wód: małe, zwinne kraby, kolorowe ryby i żółwie. Dla nich MUSAN to podwodny las, wypełniony drzewami, długimi, luźno wijącymi się pnączami, ocieniony parasolami liści. Wszyscy mają nadzieję, że już niedługo te obiekty nabiorą życia pełniąc rolę sztucznej rafy i domu dla morskich stworzeń.  fot. Krzysztof Flis  A tymczasem możemy swobodnie nurkować dając równie swobodnie unosić się myślom i wyobraźni, powoli przesuwając się wśród rzeźb. Widzimy młode śpiące kobiety, które jednocześnie są korzeniami – podstawami smukłych roślin. Mijamy nastolatków, którzy obserwują świat wyłącznie przez oko kamery. Widzimy zamyślonego, eleganckiego mężczyznę, który wydaje się nie dostrzegać  piękna świata w jakim przyszło mu żyć.  fot. Krzysztof Flis  Nagle zaskakuje postać dziewczyny, z trudem dźwigającej na plecach zadowolonego starszego człowieka. I zasmuca bardzo przejmujący w swym wyrazie, mały płaczący chłopiec, na którego nikt nie zwraca uwagi.  Jedną z bardziej urokliwych jest figurka dziewczynki z warkoczykami. Pierwowzór rzeźby, mała muza z równie uroczymi warkoczykami,  uczestniczyła  w otwarciu MUSAN.  fot. Krzysztof Flis "
Podwodne wulkany – jak powstają i gdzie występują?,https://www.national-geographic.pl/artykul/podwodne-wulkany-jak-powstaja-i-gdzie-wystepuja,Artur Białek,['Przyroda'],"O ile współczesna nauka potrafi odpowiedzieć na wiele pytań związanych z wyrastającymi z ziemi stożkami wulkanicznymi, to podwodne wulkany nadal skrywają wiele tajemnic. Zlokalizowane na znacznej głębokości, nie mogą być gruntownie przebadane. Nie ma wątpliwości, że jednostki zlokalizowane na dnie oceanicznym są znacznie liczniejsze niż wulkany naziemne. Jednak do tej pory odkryto ich niewiele ponad tysiąc. Dla wielu osób może wydać się to zaskoczeniem, ale podwodne wulkany mają największy wpływ na życie na naszej planecie. Ich aktywność pociąga ze sobą szereg niszczycielskich zjawisk, jak choćby tsunami i trzęsienia ziemi. Mało tego, naukowcy nie mają wątpliwości, że tego typu jednostki znacząco zmienią cały morski ekosystem, doprowadzając do podwyższenia temperatury wody oraz stężenia dwutlenku węgla i siarki. Szacuje się, że w wyniku silnych erupcji, bioróżnorodność ekosystemów morskich może skurczyć się aż o 30 proc.  Do powstania podwodnego wulkanu najczęściej dochodzi w miejscach, gdzie płyty tektoniczne, zlokalizowane w skorupie ziemskiej, stopniowo rozstępują się (tzw. grzbiety śródoceaniczne). Roztopiony materiał skalny, gromadzący się w stosunkowo płytko położonych ogniskach magmowych, wydostaje się poprzez szczeliny i w ten sposób dochodzi do powstania wulkanu. Należy jednak podkreślić, że nie wszystkie zjawiska związane z wulkanizmem wynikają z obecności granic płyt litosfery. Do powstawania podwodnych wulkanów przyczyniają się też plamy gorąca. Pod tym pojęciem należy rozumieć procesy, które następują pod wpływem obecności stref o anormalnie wysokiej temperaturze w górnej części płaszcza. Obszary, o których mowa, charakteryzują się niezbyt dużym zasięgiem. Doprowadzają do przetopienia skorupy, generują ogniska magmy i w konsekwencji - tworzą wulkan.  Największą aktywność wulkaniczną obserwuje się w obszarze pierścienia ognia Pacyfiku. To strefa złożona z pasa rowów oceanicznych i łuków wyspowych, która otacza niemal cały Ocean Spokojny. Jej długość to ok. 40 tys. km. Naukowcy są zdania, że występuje tam ponad 450 wulkanów. Tam też najczęściej rejestrowane są trzęsienia ziemi. Największe nagromadzenie podwodnych wulkanów przypada na pasy wulkaniczne Oceanu Spokojnego, Morza Śródziemnego i Atlantyku. Najciekawsze z nich opisujemy poniżej.  Listę otwiera największy wulkan podwodny, jaki został odkryty. Masyw Tamu to wygasły wulkan podmorski (typu tarczowego), położony na dnie zachodniej części Oceanu Spokojnego. Od wybrzeży Japonii dzieli go ok. 1600 km. Ogromny wulkan ma rozmiary 450x650 km (w przybliżeniu). Tak duża jednostka pokrywa powierzchnię 300000 km kw. Dla porównania, Mauna Loa - największy wulkan na świecie o statusie aktywnym - zajmuje 60-krotnie mniejszą przestrzeń.  Masyw Tamu wyróżnia się nie tylko rozmiarami, ale i ukształtowaniem. Jego zbocza mają minimalne nachylenie, które w okolicach szczytu (2 km pod powierzchnią wody) nie przekracza jednego stopnia. Badacze są zdania, że tak mała wartość jest rezultatem niewielkiej lepkości lawy lub błyskawicznego tempa opróżnienia ogniska magmowego.   Kolejną pozycją na naszej liście jest wulkan zlokalizowany na Południowym Pacyfiku, w odległości ok 65 km na północ od wyspy Tonga. Pierwsza zarejestrowana erupcja tej jednostki miała miejsce w 2009 roku. Towarzysząca temu aktywność sejsmiczna doprowadziła do całkowitego zniszczenia fauny i flory na niewielkiej bezludnej wyspie, znajdującej się w pobliżu krateru.  Kolejną aktywność wulkanu odnotowano pod koniec 2014 roku. W następstwie tego wydarzenia, na Oceanie Spokojnym pojawiła się nowa wyspa. Początkowo uważano, że jej zatopienie jest kwestią zaledwie kilku miesięcy. Najnowsze badania wskazują jednak, że nie nastąpi to wcześniej niż w 2040 roku. Pod koniec 2018 roku, naukowcy stwierdzili obecność życia na nowej wyspie.  Naszą listę zamyka wulkan położony na dnie Morza Tyrreńskiego, w odległości ok. 175 km na południe od Neapolu. Marsili osiąga wysokość ok. 3000 m, a jego szczyt znajduje się ok. 450 m poniżej lustra wody. Badacze trafili na jego ślad dopiero w latach 50. XX wieku.  Historycznie nie zanotowano żadnych erupcji w tym obszarze. Ustalono jednak, że Marsili jest jednym z najaktywniejszych podmorskich wulkanów. Do erupcji może dojść w każdej chwili, a jej mogą być poważne - zjawiska wulkaniczne doprowadzą do powstania tsunami, które dosięgnie wybrzeży Sycylii, Kalabrii i Kampanii. Aktywność wulkaniczna nie ustaje od początku dziejów naszej planety. Na przestrzeni tysiącleci dochodziło do wielu spektakularnych erupcji. W tym kontekście dość mocno zaskakuje fakt, że największy podwodny wybuch miał miejsce niedawno, bo w drugiej połowie 2019 roku.  W trakcie analizy mapy dna oceanicznego, naukowcy z francuskiej agencji CNRS i kilku innych instytutów zaobserwowali dużą górę na dnie Oceanu Indyjskiego, między Afryką a Madagaskarem. Jej wysokość to 800 metrów, a średnica - 5 km.  Pierwsze oznaki toczących się na dnie oceanu procesów wulkanicznych zaobserwowano już pod koniec 2018 roku, w okolicach francuskiej wyspy Majotta (archipelag Komorów). U wybrzeży Afryki zarejestrowano wówczas dziwne wstrząsy sejsmiczne. Naukowcy opisali to zjawisko jako szum sejsmiczny, który okrążył cały świat. W połowie 2019 roku, na Majotcie niemal codziennie można było odczuć wstrząsy sejsmiczne. Zainstalowany na wyspie sejsmograf nie umożliwił dokładnej analizy tych zjawisk. Wynikało to z faktu, że pomiar źródła wstrząsów wymagałby użycia przynajmniej kilku aparatów, a najbliższe znajdowały się na Madagaskarze i w Kenii."
Jak znaleźć Mały Wóz na niebie? Z jakich gwiazd się składa?,https://www.national-geographic.pl/artykul/jak-znalezc-maly-woz-na-niebie-z-jakich-gwiazd-sie-sklada,Unknown,['Kosmos'],"Ile gwiazd widać nocą? Przy bezchmurnym niebie zależy to od trzech rzeczy. Po pierwsze, na jakiej półkuli się znajdujemy. Po drugie, jaką mamy porę roku. Po trzecie zaś – w którą stronę patrzymy. Gdy jest dobra pogoda, gołym okiem na niebie można dostrzec dwa-cztery tysiące gwiazd. Więcej zobaczymy ich z półkuli południowej niż północnej. Z kolei na półkuli północnej amatorzy obserwacji gwiazd mają więcej do oglądania zimą. Dzieje się tak, nawet mimo że latem na rozgwieżdżonym niebie pięknie prezentuje się samo centrum Drogi Mlecznej. Położenie Układu Słonecznego na wewnętrznej części Ramienia Oriona sprawia zaś, że często więcej gwiazd dostrzeżemy, patrząc w przeciwną stronę niż w kierunku centrum Galaktyki. Gwiazdy zebrane są w gwiazdozbiory, którym nadane są oficjalne nazwy. Jednak tak naprawdę łączy je tylko to, że – gdy patrzymy z Ziemi – uwidaczniają się obok siebie na nocnym niebie. W rzeczywistości gwiazdy, które przypisaliśmy do tych samych gwiazdozbiorów, mogą znajdować się w różnych odległościach od siebie nawzajem i w różnych odległościach od Ziemi. Katalog gwiazdozbiorów zatwierdzony przez Międzynarodową Unię Astronomiczną zawiera 88 pozycji. Niektóre z nich są nam doskonale znane. Najlepszym przykładem jest Wielka Niedźwiedzica i jej najbardziej znana część, czyli Wielki Wóz. Ten układ gwiazd bez problemu rozpozna na niebie nawet ktoś, kto nie interesuje się astronomią. Co innego z jego mniejszym i mniej widocznym odpowiednikiem, czyli Małym Wozem. Jego dostrzec jest znacznie trudniej. Mały Wóz należy do gwiazdozbioru Małej Niedźwiedzicy. Czasem te nazwy używane są wymiennie, jednak Mały Wóz, tak samo jak Duży Wóz, uznaje się za asteryzm. Asteryzm to charakterystyczny układ gwiazd, który jednak nie jest oficjalnym gwiazdozbiorem zatwierdzonym przez Międzynarodową Unię Astronomiczną. W odróżnieniu jednak od Wielkiego Wozu i Wielkiej Niedźwiedzicy, Mały Wóz tworzy niemal całą Małą Niedźwiedzicę. Składa się na niego siedem gwiazd tej konstelacji. Najważniejszą jest najjaśniejsza w Małej Niedźwiedzicy Gwiazda Północna, czyli Polaris. Polaris zawsze uznawana była za gwiazdę, która wyznacza położenie na niebie bieguna północnego. W rzeczywistości znajduje się tuż obok niego. Dokładniej mówiąc, zatacza wokół niego okręgi średnicy ok. 1,5 stopnia. To na tyle mało, by – obserwowana z Ziemi – wydawała się tkwić przez cały rok w tym samym punkcie nieba. Dlatego właśnie była tak istotna w nawigacji jako punkt orientacyjny. Jej miejsce na niebie nie jest jednak stałe. Przez następne osiemdziesiąt lat, do 2100 roku, będzie zbliżała się do bieguna północnego, później zaś zacznie się od niego oddalać. Za 2 tys. lat Polaris przestanie był nawet północną Gwiazdą Polarną. Jej funkcje przejmie wówczas Gamma Cephei. By wypatrzyć Mały Wóz, trzeba zacząć od zlokalizowania Wielkiego Wozu. Kiedy już nam się to uda, możemy rozpocząć poszukiwania Polaris. Chcąc ją znaleźć, należy wyobrazić sobie linię łączącą  dwie skrajne („tylne”) gwiazdy Dużego Wozu – Merak i Dubhe, a następnie przedłużyć ją około pięć razy. Tak natrafimy na Gwiazdę Polarną, która stanowi końcówkę „dyszla” Małego Wozu. Dostrzeżenie reszty gwiazd tego asteryzmu może być trudne. Musimy znajdować się w miejscu niezanieczyszczonym światłem. Największe szanse mamy na zobaczenie skrajnych gwiazd Małego Wozu – nazywających się Kochab i Pherkad. Co ciekawe, kiedyś to te dwie gwiazdy, położone bliżej siebie niż obecnie, najlepiej wskazywały kierunek północy. Nadal bywają nazywane „Strażnikami Bieguna”. Podobno 600 lat przed naszą erą matematyk Tales z Miletu pokazał Fenicjanom, jak nawigować, właśnie z pomocą Małego Wozu. To również temu asteryzmowi łacina zawdzięcza słowo „północ”. Septentrio to połączenie siedem (septem) i wół (triones) – od siedmiu wołów ciągnących pług (który Mały Wóz przypomina kształtem). W Polsce Mały Wóz widoczny jest przez cały rok. Mała Niedźwiedzica stanowi bowiem tzw. gwiazdozbiór okołobiegunowy północny. Oznacza to, że z półkuli północnej może być obserwowana o każdej porze roku."
Włosi chcą wpisania espresso na listę UNESCO. Na czym polega wyjątkowość włoskiej kawy?,https://www.national-geographic.pl/artykul/wlosi-chca-wpisac-espresso-na-liste-unesco,Unknown,['Ludzie'],"Włochy mają wiele powodów do dumy. Od znanych na całym świecie zabytkowych budowli, przez uwielbianą kuchnię, po ostatnie zwycięstwa na Euro 2020 i Eurowizji. Czyżby to było za mało? Włosi chcą raz jeszcze przypomnieć innym narodom, że ich chlubą jest również kawa. Obecnie kawę pija się na całym świecie. Kawiarnie serwują czarny napój w różnych rozmiarach i na wiele sposobów. Włosi podróżujący za granicę niechętnie zmawiają jednak swój narodowy napój, ponieważ najczęściej różni się on znacznie od włoskiego oryginału. Włoska miłość do kawy osiągnęła ostatnio kolejny poziom. Mieszkańcy Półwyspu Apenińskiego chcą ubiegać się o wpisanie espresso – a jakżeby inaczej – na listę dziedzictwa ludzkości UNESCO. Jak to tłumaczą? Ich zdaniem kawa to coś znacznie więcej niż zwykły napój. – To autentyczny rytuał i sposób naszej społeczności na wyrażenie siebie, z którego jesteśmy znani na całym świecie – argumentuje Gian Marco Centinaio, podsekretarz w departamencie rolnictwa. Potwierdza przy tym, że wniosek został już złożony. Jak dodaje, kandydatura espresso to też forma celebracji relacji społecznych Włochów w trudnych pandemicznych czasach. Przypomnijmy, że od 2017 r. na liście niematerialnego dziedzictwa ludności UNESCO znajduje się już neapolitańska pizza. Pierwsze espresso zostało wypite w Turynie pod koniec XIX wieku. Napój szybko stał się częścią tożsamości narodowej Włochów. Dziś przy espresso dyskutuje się o polityce, sporcie, plotkuje i podejmuje ważne decyzje. Według włoskiego Narodowego Instytutu Włoskiego Espresso 90 proc. Włochów pije swoją ulubioną kawę raz dziennie – najczęściej w porcelanowym kubeczku. Instytut został założony w 1998 r., żeby chronić i promować oryginalną recepturę espresso. Surowe przepisy określają nie tylko konkretną mieszankę kawy, ale też certyfikowany sprzęt oraz wymagane licencje dla personelu. Pewnie nie wszyscy wiedzą na przykład o tym, że crema, czyli pianka na powierzchni espresso „musi być jednolita i trwała przez co najmniej 120 sekund od momentu nalania kawy bez mieszania”. Kolor espresso również jest ściśle określony – orzechowo-brązowy lub ciemnobrązowy. Picie espresso to nie tylko przyjemność, ale też cała filozofia. / fot. Getty Images Picie espresso również wiąże się z pewnym zasadami. Do kawy powinno dodawać się cukier (opcjonalnie) oraz szklankę z niegazowaną wodą. Włosi nie mają ustalonych por na sięganie po filiżanki z espresso. Kawy mleczne pija się z kolei dopiero po godzinie 11, przykładowo do obiadu. Przed wyjazdem do Włoch należy jednak pamiętać o tym, że zwyczaje picia kawy mogą nieznacznie różnić się w zależności od regionu. Jedno jest pewne – każdy Włoch ma swoje kofeinowe święte zasady."
Robaki uratują świat przed plastikiem? Naukowcy odkryli wyjątkowe zdolności drewnojadów,https://www.national-geographic.pl/artykul/robaki-uratuja-swiat-przed-plastikiem-naukowcy-odkryli-wyjatkowe-zdolnosci-drewnojadow-220613123142,Unknown,['Nauka'],"Wszechobecny plastik to jedno z największych zagrożeń nie tylko dla zwierząt, ale również dla ludzi. Naukowcy alarmują, że mikroplastik jest obecny także w powietrzu. Jak do tego doszło? Tworzywa sztuczne szybko zyskały na popularności – są niedrogie i mają nieskończone możliwości zastosowań. Szacuje się, że w 2018 r. na całym świecie wyprodukowano około 360 milionów ton plastiku. Niestety, wysoka trwałość polimerów organicznych wpływa na ich odporność na biodegradację. W efekcie mikrocząstki, a często też całe plastikowe przedmioty, zanieczyszczają nasze środowisko. Najlepszym sposobem na rozwiązanie plastikowego problemu jest ograniczenie produkcji i wykorzystania tworzyw sztucznych w naszej codzienności – szczególnie przedmiotów jednorazowego użytku. Decyduje się na to coraz więcej sklepów i restauracji na całym świecie. Przykładowo we Francji większość owoców i warzyw nie jest już pakowana do plastikowych siatek. Zmiany widać też w naszych przyzwyczajeniach. Nikogo nie dziwi chodzenie na zakupy z własną torebką. Co jednak zrobić z plastikiem, który już zalega na świecie? Naukowcy odkryli ostatnio, że pomocne mogą być drewnojady. To gatunek chrząszcza, który osiąga maksymalny rozmiar do 6 cm, pochodzi z Ameryki Środkowej i północnej części Ameryki Południowej. Larwy tych robaków są sprzedawane w sklepach zoologicznych jako pokarm dla ptaszników, modliszek, gryzoni czy modliszek. Jak się okazuje, same potrafią żywić się polistyrenem, wchodzącym m.in. w skład styropianu. Naukowcy z University of Queensland’s School przez trzy tygodnie karmili grupy badawcze drewnojadów różnymi sposobami: na czczo, otrębami i pianką polistyrenową. Robaki żywiące się sztucznym tworzywem przeżyły, a niektóre nawet nieznacznie przytyły, co potwierdza, że czerpią energię z polistyrenu. Jest to możliwe, dzięki enzymowi bakteryjnemu w ich jelitach. Naukowcy już nazwali drewnojady „super robakami”. – Drewnojady są jak minizakłady recyklingu, rozdrabniające polistyren otworami gębowymi, a następnie karmiące nim bakterie w jelitach. Produkty rozpadu z tej reakcji mogą być następnie wykorzystywane przez inne drobnoustroje do tworzenia wartościowych związków, takich jak bioplastiki – tłumaczy dr Chris Rinke z University of Queensland’s School. W badaniach wykorzystano technikę metagenomiczną, za pomocą której wyekstrahowano całe DNA drobnoustrojów w jelitach. Następnie zsekwencjonowano i skatalogowano wszystkie zakodowane enzymy. Dopiero po tym można było dokonać ich kompleksowej analizy. Naukowcy zastrzegają, że nie planują wykorzystywać milionów drewnojadów do procesów recyklingu na masową skalę. Ich celem jest zrozumienie procesów zachodzących w jelitach robaków, a następnie odtworzenie ich w warunkach laboratoryjnych. Otrzymane chemicznie enzymy mogłyby odegrać kluczową rolę w walce z tworzywami sztucznymi odpornymi na biodegradację."
"Grobowiec Tutanchamona. Gdzie jest, jak go odkryto, jakie krył tajemnice? Czy istniała klątwa Tutenchamona?",https://www.national-geographic.pl/artykul/grobowiec-tutanchamona-gdzie-jest-jak-go-odkryto-jakie-kryl-tajemnice-czy-istniala-klatwa-tutenchamona,Unknown,['Historia'],"Grobowiec Tutanchamona (KV62) to jeden z najsłynniejszych zabytków na świecie. Pochowano w nim Tutanchamona, faraona z XVIII dynastii. Tutanchamon, zwany też czasami Tutenchamonem, rządził starożytnym Egiptem od 1333 do 1323 r. p.n.e. Grobowiec został odkryty przez Howarda Cartera i George’a Carnarvona w listopadzie 1922 roku. 3400 lat temu Amenhotep, drugi z synów faraona Amenhotepa III, później znany jako faraon Echnaton porzucił swoje rodowe imię oraz religię. Opuścił ówczesną stolicę Egiptu – Teby (dzisiejszy Luksor). Zbudował nowe miasto Akhetaten, dziś noszące nazwę Amarna. Miało ono być stolicą jego nowego państwa i głównym ośrodkiem nowej religii. Echnaton wraz ze swoją żoną Teje wznieśli tam wielką świątynie poświęconą Atonowi – bogu słońca. Po śmierci Echnatona jego 10-letni syn Tutanchamon został władcą Egiptu. Powrócił do tradycyjnego egipskiego politeizmu. W wieku 12 lat musiał poślubić księżniczkę Anchesenaton, swoją przyrodnią siostrę. Przeniósł stolicę Egiptu do Memfis. Początkowo nosił imię Tutanchaton, ale w czwartym roku panowania zmienił je jednak na Tutanchamon. Jego żona Anchesenaton zmieniła imię na Anchesenamon. Badania genetyczne mumii wykazały, że Tutanchamon chorował na malarię i zapalenie kości. Przebył też skomplikowane złamanie nogi. Te czynniki doprowadziły do śmierci władcy Egiptu w młodym wieku. W chwili śmierci Tutanchamon miał 19 lat. Odkrycie grobowca Tutanchamona było jednym z największych odkryć archeologicznych początku XX wieku. W egipskiej Dolinie Królów wykopaliska prowadzono od końca XVIII wieku. Jednak większość znajdujących się tam grobowców została obrabowana. Dolina Królów znajduje się w pobliżu egipskiego miasta Luksor. Carter i Carnarvon dostali w 1914 r. koncesję na wykopaliska w tej lokalizacji. Archeolodzy postanowili usunąć znane od dawna pozostałości antycznych baraków dla robotników zatrudnionych przy wykonywaniu grobowców i kopać pod nimi. W 1922 r. trafili tam na kamienne schody i drzwi. 26 listopada otworzyli komorę grobowca Tutanchamona. Jej badania trwały latami. 6 kwietnia 1923 r. zmarł George Carnarvon, jeden z odkrywców. Na odkrywcach wielkie wrażenie zrobiło wyposażenie grobowca Tutanchamona. Znaleziono w nim m.in. trzy łoża, posąg i tron. Wszystkie te obiekty wykonano ze szczerego złota. Wśród znalezisk były też cztery pozłacane rydwany, skrzynie grobowe, trzy trumny w kształcie postaci faraona, włożone jedna w drugą, a także złota maska pośmiertna. Najcenniejszym znaleziskiem była dobrze zachowana mumia Tutanchamona. Jej badania rozpoczęły się w 1925 r. Mumia była pochowana w sarkofagu wykonanym z kwarcytu, ale jego pokrywa była granitowa. Według naukowców sarkofag pierwotnie był przeznaczony dla innej osoby, ale po śmierci Tutanchamona zmieniono rzeźbienia. Łącznie w grobowcu Tutanchamona znaleziono ponad 5 tys. obiektów. Do cennych zabytków znalezionych w grobowcu Tutanchamona należy też złota maska faraona. Znajdowała się ona na twarzy mumii. Jej waga to 10 kg, a długość to 54 cm. Maska Tutanchamona była bogato zdobiona: Na ramionach maski znajdują się hieroglify z zaklęciem z egipskiej „Księgi umarłych”. Maska obecnie znajduje się w muzeum w Kairze. Śmierć archeologa George’a Carnarvona dała początek plotkom o klątwie Tutenchamona. Odkrywca zmarł wskutek zainfekowania ranki na policzku, która powstała kilka miesięcy wcześniej po ukąszeniu komara. Powieściopisarka Marie Corelli opublikowała wówczas w kilku gazetach artykuł. Twierdziła w nim, że dotarła do starożytnego arabskiego tekstu mówiącego o tym, iż intruzów zakłócających spokój zmarłych faraonów czeka śmierć z powodu zatrucia truciznami umieszczonymi w grobowcach."
"Kometa Halleya, najsłynniejsza z komet. Jak ją odkryto i kiedy ponownie powróci na nasze niebo?",https://www.national-geographic.pl/artykul/kometa-halleya-najslynniejsza-z-komet-jak-ja-odkryto-i-kiedy-ponownie-powroci-na-nasze-niebo,Unknown,['Kosmos'],"Jej jądro ma wymiary 14,9 x 8,2 km. Gazowy warkocz komety Halleya, jaki wytwarza ona zbliżając się do Słońca, może mieć miliony kilometrów. Zebrany w porowatym jądrze komety lód zaczyna wtedy gwałtownie się ogrzewać. Pod wpływem temperatury sublimuje – przechodzi bezpośrednio ze stanu stałego w gazowy. Powoduje to wytworzenie się i przyrost głowy komety. Za pojawienie się charakterystycznego warkocza odpowiada natomiast działanie wiatru słonecznego. Podczas jednego przelotu w pobliżu Słońca kometa Halleya traci około 250 mln ton materii. O tym, jak jest ogromna, najlepiej świadczy fakt, że będzie miała co tracić jeszcze przez kolejne 170 tysięcy lat. Na pierwszą wzmiankę o komecie Halleya można natknąć się w kronikach chińskich astronomów Shih Chi i Wen Hsien Thung Khao, spisanych około 240 roku p.n.e. Gdy kometa powróciła na nasze nocne niebo w 164 r. p.n.e. i 87 r. p.n.e., jej pojawienie się zostało odnotowane w zapisach babilońskich, obecnie przechowywanych w British Museum w Londynie. 
Gobelin z Bayeux / fot. Myrabella, Wikimedia Commons, public domain Uważa się też, że obecność komety na niebie w 1301 roku zainspirowało włoskiego malarza Giotto do namalowania Gwiazdy Betlejemskiej w „Adoracji Trzech Króli” właśnie jako komety. Jednak najsłynniejsze pojawienie się tej ogromnej komety miało miejsce na krótko przed inwazją Wilhelma Zdobywcy na Anglię w 1066 roku. Ponoć Wilhelm wierzył, że kometa Halleya zwiastuje jego sukces. W każdym razie została ona umieszczona na gobelinie z Bayeux. Ta tkanina to coś na wzór kroniki inwazji na Anglię Wilhelma Zdobywcy. Średniowieczni astronomowie, będący na poły naukowcami, na poły wróżbitami, często utożsamiali pojawienie się komet z katastrofami naturalnymi, klęskami głodu lub z wojną. W końcu spalająca się „gwiazda” nie mogła przynieść niczego dobrego. Szekspir, pisząc około 1600 roku sztukę „Juliusz Cezar”, zawarł w dramacie słynną już frazę: „Kiedy żebracy umierają, nie widać komet; Same niebiosa rozpalają śmierć książąt”. Naszą wiedzę o tym, czym są komety i jak się poruszają należy datować od Mikołaja Kopernika i teorii heliocentrycznej. Tę teorię potwierdził, właśnie na podstawie obserwacji komety, duński astronom Tycho Brahe. W 1577 roku stwierdził, że obserwowana przez niego kometa znajduje się w większym oddaleniu od Ziemi niż Księżyc. Obserwacje Brahego zyskały powszechne uznanie. Jednak minęło jeszcze wiele lat, nim środowisko naukowe doszło do zgody w kwestii natury komet. Dość powszechne było też przekonanie, że komety są wyziewami Ziemi. Tak o tym pisał Kasper Ciekanowski w dziele z 1681 roku „Abryz Komety z Astronominczney Y Astrologicznej Vwagi”: „Kometá: Iest Wapor gorący y suchy / tłusty y lipki / mocą Gwiazd z Ziemie wyćiągniony / áż pod Sphaerę Ogniá wyniesiony / y támże zapalony / bieg swoy oraz z trzecią powietrza krainą wkoło Ziemie odpráwuiący”. Johanes Kepler, wielki mechanik nieba, uznawał komety za ciała tylko przemykające przez nasz układ planetarny. Jan Heweliusz przypuszczał, że orbity niektórych komet mogą być parabolami, w ognisku których znajduje się Słońce. Dopiero przełom, jakim było wynalezienie w XVII wieku lunety, a następnie teleskopu, pozwolił na bardziej precyzyjne obserwacje komet i ich orbit. Na przełomie lat 1667 i 1668 Stanisław Lubieniecki opracował pierwszy katalog poznanych komet „Theatrum cometicum”, w którym zebrał informacje o kometach odkrytych w pierwszej połowie XVII wieku. Zaledwie 20 lat później Isaac Newton w dziele „Matematyczne zasady filozofii przyrody” dowodził, że komety poruszają się po krzywych stożkowych — w ich ogniskach znajduje się Słońce. Ale to uczeń Newtona, Edmund Halley, poważnie zajął się badaniami komet. Zanim w 1682 roku natknął się w trakcie obserwacji na wyjątkowo jasną kometę, miał okazję przyjrzeć się i obliczyć orbity wielu innych komet. Jednak to właśnie ta dostrzeżona w 1682 roku stanowiła przełom. Naukowiec przejrzał wcześniejsze dane obserwacyjne i wyliczył, że ta kometa pojawia się na naszym niebie cyklicznie, raz na 76 lat. Zasugerował, że pojawi się ponownie w 1758 roku. Niestety, nie dożył też chwili. Jednak praca jaką wykonał, została na zawsze doceniona w nazwie gwiezdnej wędrowniczki. Podczas każdej kolejnej podróży komety Halleya do wewnętrznego Układu Słonecznego, astronomowie kierują swoje teleskopy na żarzącą się „gwiazdę” z długim warkoczem. Szczególnie spektakularne było przejście z roku 1910. Kometa Halleya przeleciała wówczas w odległości zaledwie 22,4 miliona kilometrów od Ziemi, co stanowi około jednej piętnastej odległości między Ziemią a Słońcem. Ziemia wówczas przeszła przez warkocz komety. Ponieważ nie było wiadomo, z czego się on składa ani dlaczego jest taki gęsty, zapanowała powszechna panika. Ze sklepów wykupywano maski przeciwgazowe, składano sobie nawet okolicznościowe życzenia. Oto przykład: „Przed nadejściem straszliwej komety, gdy razem zginiemy niestety, w przeddzień tego wydarzenia ślę ci ostatnie życzenia”. Wówczas też kometa Halleya została po raz pierwszy uchwycona kamerą. 76 lat później na spotkanie z kometą wyruszyła cała gromada wyposażonych m.in. w kamery statków kosmicznych. „Armada Halleya” – tak nazwano grupę sond, których zdaniem było zbadanie komety Halleya. Dwie radziecko-francuskie sondy – wystrzelone w 1984 roku Wega 1 i Wega 2 – przeleciały w pobliżu komety, a jedna z nich po raz pierwszy wykonała zdjęcia jej jądra. W misji brało udział polskie Centrum Badań Kosmicznych PAN, które do analizowania danych zbieranych przez sondy używało polskich komputerów produkowanych na warszawskim Grochowie. Swoje statki w pobliże komety Halleya wysłała również Japonia. Mowa o sondach Sakigake oraz Suisei. Z kolei NASA przekierowała na kometę oko działającej już na orbicie sondy International Cometary Explorer. Jednak to statek Europejskiej Agencji Kosmicznej nazwany Giotto najbardziej zbliżył się do jądra komety Halleya i przesłał na Ziemię zachwycające obrazy. Minie kolejne kilkadziesiąt lat, zanim kometa Halleya ponownie zbliży się do Ziemi. Będzie to miało miejsce dopiero w 2061 roku."
Wioska Świętego Mikołaja w Rovaniemi. O wizycie w tym miejscu marzą nie tylko dzieci,https://www.national-geographic.pl/artykul/wioska-swietego-mikolaja-w-rovaniemi-o-wizycie-w-tym-miejscu-marza-nie-tylko-dzieci,Unknown,['Ludzie'],"Gdzie mieszka Święty Mikołaj? To pytanie zadają sobie dzieci na całym świecie. Na szczęście nie jest to żadna tajemnica. Ulubiony święty milusińskich (i nie tylko) mieszka na dalekiej północy, a dokładnie w Rovaniemi w Finlandii. To właśnie tam znajduje się oficjalne biuro Mikołaja i na ten adres można wysyłać do niego listy. Grudzień to najbardziej pracowity miesiąc w wiosce, ale wesoło i magicznie jest przez cały rok. Co warto wiedzieć o Rovaniemi? Rovaniemi to nieoficjalna stolica Laponii. Oczywiście najbardziej znanym mieszkańcem miasta jest Święty Mikołaj i to właśnie on przyciąga ponad pół miliona turystów każdego roku. Pierwotnie Mikołaj mieszkał w Korvatunturi – tak od wieków wierzyli Finowie. Gdzie dokładnie? To sekret, ale żeby być bliżej ludzi, postanowił założyć swoje biuro w Rovaniemi w 1985 r. Od 2010 r. jest to oficjalna wioska Świętego Mikołaja.  Wioska Świętego Mikołaja jest otwarta codziennie przez cały rok. Na miejsce można dojechać autobusem z centrum Rovaniemi – kursują co godzinę. Możemy również przejść pieszo około ośmiu kilometrów lub zamówić taksówkę. Święty Mikołaj urzęduje zaledwie trzy kilometry od lotniska, a więc podróżni z daleka mogą odwiedzić go od razu po wylądowaniu w Rovaniemi. Przed zaplanowaniem wizyty w wiosce dobrze sprawdzić godziny pracy Mikołaja. Każdy zasługuje na odpoczynek, nawet święty. Wioska Świętego Mikołaja jest flagową atrakcją Laponii. Na miejscu oprócz biura działają również restauracje, kawiarnie i sklepy, w których można kupić designerskie pamiątki. Goście mają do wyboru wiele podbiegunowych aktywności, między innymi przejażdżki skuterami śnieżnymi czy zaprzęgiem prowadzonym przez psy husky lub renifery. Obowiązkowym punktem każdej wizyty jest Główny Urząd Pocztowy w wiosce. Placówkę współpracuje z państwową usługą pocztową. Każda wysłana kartka otrzymuje specjalny stempel pocztowy Koła Podbiegunowego, niedostępny nigdzie indziej na świecie. Dodajmy, że od 1985 r. Święty Mikołaj otrzymał 18 milionów listów ze 199 krajów.   Karty płatnicze są powszechnie akceptowane w całej Finlandii, a najpopularniejszych (Visa, MC i Maestro) użyjemy prawie wszędzie. W niektórych miejscach możemy być poproszeni o identyfikację, dlatego warto mieć przy sobie paszport lub dowód osobisty. Poza kartą płatniczą i dokumentami w portfelu dobrze nosić też trochę gotówki. Monety i banknoty mogą przydać się, chociażby podczas korzystania z lokalnych autobusów. W centrum Rovaniemi znajdziemy kilka bankomatów, oznaczonych jako OTTO lub NOSTO. Walutą w Finlandii jest euro. W przeciwieństwie do większości krajów strefy euro, Finowie nie używają monet jedno- i dwucentowych. Najmniejszy nominał to moneta pięciocentowa. W Rovaniemi nie ma kantoru.  Napięcie sieciowe w Finlandii wynosi 230 V, a częstotliwość 50 Hz. Jak w większości krajów Europy Środkowej, obowiązują gniazda typu C i F. Jeśli przywozimy ze sobą urządzenia elektryczne lub elektroniczne, warto wcześniej sprawdzić, czy nie będziemy potrzebowali adaptera lub konwertera. W Rovaniemi nie ma kafejek internetowych, ale wiele placówek i hoteli oferuje klientom bezpłatne Wi-Fi. Jeśli nie masz własnego urządzenia z dostępem do Internetu, możesz skorzystać z ogólnodostępnych komputerów w Informacji Turystycznej Rovaniemi i Bibliotece Miejskiej."
Koloseum i Panteon stoją od prawie 2 tys. lat. Jak to możliwe?,https://www.national-geographic.pl/artykul/koloseum-i-panteon-stoja-od-prawie-2-tys-lat-jak-to-mozliwe,Unknown,['Historia'],"Dlaczego tak bardzo kochamy Włochy? Wiele osób na pierwszym miejscu stawia włoską kuchnię, inni nade wszystko cenią sobie Alpy i Dolomity na północy i plaże na południu. Nie można jednak zapominać o wyjątkowych zabytkach. Tu prym wiedzie... Rzym. Chyba każdy chociaż raz w życiu widział Koloseum, przynajmniej na zdjęciu. Poza nim nie mniejszą popularnością wśród turystów cieszy się Panteon. Jak to możliwe, że budowle, które liczą prawie 2 tys. lat przetrwały do dziś mimo wojen, powodzi i innych zagrożeń? Koloseum, znane również jako amfiteatr Flawiuszów, otwarto uroczyście w 80 r. n. e. Blisko 2 tys. lat później owalna, 4-piętrowa konstrukcja wciąż jest największym amfiteatrem na świecie. Około 40 lat później wybudowano Panteon. Pomimo upływu wieków słynna kopuła z oknem przypominającym źrenicę  również wydaje się niemal nietknięta przez ząb czasu. Już 2 tys. lat temu Rzymianie musieli bardzo dobrze znać się na budownictwie. W przeciwnym razie Koloseum i Panteon najprawdopodobniej nie stałyby do dziś. Na czym polega sekret rzymskich budowli? Naukowcy i inżynierowie wskazują na połączenie pomysłowego projektu z innowacyjną recepturą betonu, niezwykle trwałego i elastycznego materiału, który do dziś jest używany na całym świecie. Co prawda Rzymianie nie wynaleźli betonu, ale potrafili wykorzystać go jak nikt inny wcześniej. To dzięki niemu architekci mogli uzyskać prawie każdy kształt, jaki sobie wymarzyli. Ograniczały ich jedynie umiejętności konstruowania drewnianych form niezbędnych do podtrzymania łuków. Beton wykorzystany do budowy Koloseum czy Panteonu różnił się recepturą od współczesnego. Naukowcy twierdzą, że składniki miały zapewniać fenomenalną odporność na degradację. Obecnie beton składa się przede wszystkim z cementu portlandzkiego – mieszanki piasku krzemionkowego, wapienia, gliny, kredy i innych minerałów – oraz kawałków skały lub piasku nazywanych kruszywem. Dwa tysiące lat temu materiał tworzyła mieszanka wapna z wypalania i kruszenia skał wapiennych oraz kruszyw wulkanicznych różnego rodzaju. Jak wiadomo, nie brakowało ich w okolicach Rzymu. Te minerały są wysoce reaktywne, a powstały beton pozostawał chemicznie aktywny przez wieki po pierwszym stwardnieniu. Ciągła reaktywność pozwala betonowi z czasem stać się trwalszym. Długotrwałe reakcje chemiczne zapobiegają między innymi rozprzestrzenianiu się pęknięć. W przypadku Koloseum to nie beton był najważniejszym budulcem, ale zdecydowanie odegrał kluczową rolę w jego przetrwaniu. W końcu grube na 12 metrów fundamenty są wykonane właśnie z betonu. Innym dowodem na wyjątkowość ówczesnej architektury jest to, że gdyby teraz ktoś chciał zbudować kopię Panteonu tą samą metodą, byłoby to niebezpieczne i niezgodne z przepisami. To dlatego, że słynna kopuła nie jest dodatkowo wzmacniana. "
Najpiękniejsze zamki w Wielkopolsce. Które z nich warto zwiedzić?,https://www.national-geographic.pl/artykul/najpiekniejsze-zamki-w-wielkopolsce-co-warto-zwiedzic,Redakcja,['Historia'],"  Województwa w Polsce - każde z nich oferuje swoje własne atrakcje. Wielkopolskę rozsławia przede wszystkim Gniezno, czyli pierwsza historyczna stolica kraju, oraz zachwycające obiekty sakralne, wśród których znajdziemy też najstarsze kościoły w Polsce. Nie brakuje tam także cennych obszarów przyrodniczych ze wspaniałymi parkami narodowymi, ale nie można zapominać, że region ten słynie także z zamków i pałaców. Poniżej wymieniamy ciekawe miejsca w Wielkopolsce, które naszym zdaniem zasługują na szczególną uwagę. Zaczynamy od jednego z najbardziej znanych tego typu obiektów, nie tylko w województwie wielkopolskim, ale i w całym kraju. Zamek w Kórniku jest położony w odległości ok. 30 km od Poznania, nad brzegiem malowniczego Jeziora Kórnickiego. Pierwszy zamek w tym miejscu, pełniący funkcję rycerskiej warowni, wzniesiono prawdopodobnie w późnym średniowieczu. W XIV wieku, na otoczonym fosą ziemnym kopcu, powstało ceglane założenie na kamiennych fundamentach o formie nieregularnego czworoboku. W północno-wschodnim narożniku znajdowała się wieża o średnic 8 m.   Pierwszej znaczącej przebudowy zamek doczekał się w drugiej połowie XVI wieku, kiedy cały majątek kórnicki znajdował się w rękach Stanisława Górki. Przyszły wojewoda poznański przekształcił warownię we wspaniałą rezydencję. Następna duża przebudowa obiektu nastąpiła z inicjatywy Teofili z Działyńskich Szołdrskiej-Potulickiej. Każdy kolejny spadkobierca dóbr kórnickich zmieniał nieco charakter rezydencji, aż w XVIII wieku zyskała ona typowo barokowy charakter, a później - w czasie gdy stanowiła własność Tytusa Działyńskiego - gotycki. Dzieła przebudowy dopełnił Władysław hr. Zamoyski.   Dziś kórnicka rezydencja jest jednym z najciekawszych muzeów w regionie. Ciekawostka - to właśnie tam ma straszyć najsłynniejszy polski duch. Biała Dama, bo o tej zjawie mowa, to sama Teofila z Działyńskich, która podobno do dziś przechadza się zamkowymi korytarzami, zostawiając na podłodze ślady swoich pantofli. Historyczne obiekty regionu to nie tylko zamki, ale i pałace. Wielkopolska słynie z wielu pięknych budowli, a jedną z najwspanialszych jest bez wątpienia pałac w Śmiełowie, położony w odległości ok. 80 km od Poznania. Rezydencja wzniesiona w 1797 roku jest zlokalizowana na wzniesieniu, z którego rozpościera się wspaniały widok na dolinę Lutyni. Dziś w pałacu mieści się Muzeum Adama Mickiewicza. Co wieszcz narodowy ma wspólnego z tym miejscem? To właśnie z Śmiełowa Mickiewicz próbował przedostać się do Królestwa Polskiego, ogarniętego powstaniem listopadowym. Tam też wdał się w owiany atmosferą skandalu romans z Konstancją Łubieńską.  Kolejny zamek na naszej liście to jedna z najsłynniejszych ikon Wielkopolski. Obiekt położony w odległości ok. 100 km od Poznania znacząco wyróżnia się na tle innych wielkopolskich zamków - jego styl wyraźnie nawiązuje do pałaców wznoszonych nad Loarą. Francusko-renesansowy charakter budowli jest zasługą Izabeli z Czartoryskich Działyńskiej - żony Jana Działyńskiego, która zarządziła przebudowę zamku, uprzednio sprowadzając do Wielkopolski słynnych francuskich architektów.  Dziś w kunsztownych wnętrzach można podziwiać największą w Polsce kolekcję antycznych waz i wspaniałe elementy wyposażenia, które dawna właścicielka rezydencji sprowadziła z Francji. Dworki w Wielkopolsce uchodzą za jedne z najpiękniejszych w krajów, więc w zestawieniu nie może zabraknąć przynajmniej jednego z nich. Dwór w Koszutach, położony w odległości ok. 30 km od Poznania, nie jest tak okazały jak pałace i zamki regionu wielkopolskiego, ale z całą pewnością nie można odmówić mu uroku."
Ta niezwykle rzadka kałamarnica została odkryta na ekstremalnie dużej głębokości,https://www.national-geographic.pl/artykul/ta-niezwykle-rzadka-kalamarnica-zostala-odkryta-na-ekstremalnie-duzej-glebokosci,Unknown,"['Przyroda', 'Odkrycia']","Niektóre gatunki kałamarnic żyją w głębinach mórz i oceanów. Jednak zazwyczaj nie zagłębiają się dalej niż poniżej 1200 metrów. Zespół badaczy, który poszukiwał wraku zaginionego okrętu z czasów II wojny światowej natknął się na niezwykle rzadką kałamarnice wielkopłetwą (ang. bigfin squid). Ten głowonóg z rodziny Magnapinnidae znajdował się na głębokości 6200 metrów. W ten sposób pobił rekord innej kałamarnicy z Oceanu Spokojnego, która pływała 4700 metrów pod wodą. Odkrycie zostało opisane na łamach czasopisma Marine Biology. Być może w nieodkrytych głębinach żyje dużo więcej kałamarnic Michael Vecchione, pracownik Narodowej Agencji Oceanicznej i Atmosferycznej, był jedną z osób, które analizowały wystąpienie kałamarnicy na tak dużej głębokości. Według niego to nie jest przypadek. - To tylko rzadki przykład, że na dużych głębokościach może żyć więcej głowonogów. Są po prostu trudne do zaobserwowania, dlatego nasza wiedza o nich, jest tak niewielka. - mówi Vecchione w rozmowie z Live Science.  Odkrycie jest o tyle zaskakujące, że pojawiają się pytania, jak kałamarnica z rodziny Magnapinnidae jest w stanie przetrwać tak głęboko pod wodą. Ciśnienie atmosferyczne jest tam bowiem kilkadziesiąt razy większe. Grupa badawcza w ubiegłym roku poszukiwała wraku okrętu amerykańskiego niszczyciela typu Fletcher USS Johnston. Został zwodowany w maju 1942 roku. Rok później został włączony do działań wojennych. Brał udział między innymi w bitwach o wyspy Gilbert i Marshall, kiedy Stany Zjednoczone walczyły z Japonią na Pacyfiku oraz w bitwie o Guam. Ostatecznie został zestrzelony na Morzu Filipińskim 27 października 1943 roku. 31 marca 2021 roku łódź podwodna DSV Limiting Factor (ta sama, która w czerwcu 2020 roku zeszła na dno Rowu Mariańskiego), z kapitanem Victorem Vescovo na czele odnalazła wrak tego okrętu na głębokości 6 460 m."
Susza odsłoniła podwodną „wioskę duchów” w Hiszpanii. Co można w niej zobaczyć?,https://www.national-geographic.pl/artykul/susza-odslonila-podwodna-wioske-duchow-w-hiszpanii-220221022858,Unknown,['Przyroda'],"Anomalie pogodowe od kilku lat są coraz bardziej odczuwalne na całym świecie. Według klimatologów długie susze, powodzie czy ostatnie silne wiatry mogą być następstwem zmian klimatu. Skutki globalnego ocieplenia nierzadko widać gołym okiem – tak jak na granicy hiszpańsko-portugalskiej. Problem wysychających zbiorników wodnych jest już odczuwalny w wielu miejscach na świecie. W 2021 roku po raz pierwszy w historii rzeka Kolorado nie wystarczała, żeby zaspokoić potrzeby lokalnych społeczności. Przez brak opadów zbiornik wodny Alto Lindoso w hiszpańskiej Galicji niemal całkowicie wysechł. W następstwie tego po 30 latach spod wody wyłoniła się „wioska duchów” Aceredo. Osada została celowo zalana w 1992 r. Dziś zostały po niej dosłownie ruiny, dodatkowo zniszczone przez stojącą wodę. Upiorna sceneria z miejsca zainteresowała podróżnych z Hiszpanii i Portugalii. Na błotnistej ziemi nadal można znaleźć skrzynki z pustymi butelkami po piwie oraz pozostałości zabudowań: części dachów, cegły, belki z drzwi, a nawet zardzewiałe rury z fontanny wody pitnej. Na nagraniach z drona widać też stary samochód. Nie wszyscy podchodzą entuzjastycznie do tego niecodziennego widoku. 30 lat temu w miejscu wioski powstał sztuczny zbiornik wodny. / fot. Getty Images – Czuję smutek. To tak, jakbym oglądał film. Mam wrażenie, że to nas właśnie czeka przez zmiany klimatu i susze – mówił 65-letni Maximino Perez cytowany przez CNN. Maria del Carmen Yanez, burmistrzyni gminy Lobios tłumaczy, że zbiornik wodny wysechł z powodu braku opadów w ostatnich miesiącach, zwłaszcza w styczniu. Obwinia też portugalskie przedsiębiorstwo energetyczne zarządzające Alto Lindoso o „agresywną eksploatację”. Z powodu trwającej od dłuższego czasu suszy na początku lutego portugalski rząd nakazał niemal całkowicie wstrzymać zużycie wody do produkcji energii elektrycznej i nawadniania na sześciu zaporach, w tym Alto Lindoso. W rozmowie z agencją Reuterusa rzecznik EPD powiedział, że niski poziom wody w zbiornikach był następstwem braku opadów. Podkreślił też, że zasoby wodne były wykorzystywane w „efektywny” sposób. Wioska Aceredo wyłaniała się z wody już od kilku miesięcy, ale dopiero od lutego można zwiedzać ją suchą stopą. / fot. Getty Images Z danych Ministerstwa Środowiska wynika, że zbiorniki wodne w Hiszpanii są zapełnione średnio w 44 proc. Przy czym średnia z ostatniej dekady to około 61 proc. Susza potrwa co najmniej przez kilka kolejnych tygodni. Rządzący nie mówią jeszcze o problemie w skali całego kraju. To czy hiszpańskie rezerwuary wodne działają w sposób zrównoważony, od dłuższego czasu budzi kontrowersje. W 2021 r. mieszkańcy kilku wiosek skarżyli się, że zbiorniki były eksploatowane po wcześniejszym kontrolowanym spadku poziomu wody w jednym z jezior na zachodzie Hiszpanii. Zapomniana Aceredo została nazwana przez turystów „wioską duchów”. Podobne opuszczone osady można znaleźć w całej Europie. Oczywiście nie wszystkie zalano na potrzeby utworzenia zbiornika wodnego na zaporze. Wiele z nich po prostu się wyludniło. Niektóre wywłaszczono. Przykładem opuszczonych wsi w Polsce są pojedyncze zabudowania w Puszczy Kampinoskiej pod Warszawą. Według legend miejskich w jednej z nich rzeczywiście ma straszyć."
Sensacyjne odkrycie archeologów. W Europie odnaleziono najstarszą mumię w historii,https://www.national-geographic.pl/artykul/sensacyjne-odkrycie-archeologow-w-europie-odnaleziono-najstarsza-mumie-w-historii-220304032653,Unknown,"['Odkrycia', 'Historia']","To może być przełomowe odkrycie. Archeolodzy podejrzewają, że zwłoki ludzi, których pochowano 8000 lat temu na południu dzisiejszej Portugalii, mogą być najstarszymi mumiami w historii. To również pierwszy dowód na mumifikację w Europie w okresie mezolitu. O sensacji archeologicznej poinformowano na łamach ""European Journal of Archeology"".  Jeżeli dalsze badania to potwierdzą, będziemy mówić o nowym rekordzie. Dotychczas za najstarszą mumię uchodziła ta z kultury Chinchorro, którą znaleziono w Chile, na pustyni Atakama. Zmarłego pochowano blisko 7 tysięcy lat temu. Z kolei najstarsze przekazy o mumifikacji Egipcjan pochodzą sprzed ok. 5600 lat.   – W trakcie najnowszych prac skorzystaliśmy z analizy archeo-tanatologicznej oraz badań tafonomicznych. Połączyliśmy wszystkie dane, aby lepiej zrozumieć rytuały pogrzebowe z okresu mezolitu – poinformowała Rita Peyroteo-Stjerna ze szwedzkiego Uniwersytetu w Uppsali, która jest jedną z autorek odkrycia.   Szczątki człowieka zostały odnalezione w latach 60. ubiegłego stulecia. Zostały przekazane Narodowemu Muzeum Archeologii w Lizbonie. Naukowcy zaznaczają, że szkielet już kilkadziesiąt lat temu był bardzo zdegradowany i dysponowano zdjęciami stanowiska archeologicznego bardzo słabej jakości, co utrudniało dalsze badania.   Przełom nastąpił niedawno, kiedy archeolodzy dotarli do zaginionych zdjęć archeologa Manuela Farinha dos Santosa, który fotografował zwłoki w 1960 i 1962 roku. Badacze połączyli wszystkie materiały archiwalne i na tej podstawie rozpoczęli dalszą pracę nad szkieletem. W ten sposób naukowcom udało się zrekonstruować, co działo się z mężczyzną jeszcze przed pochówkiem.   Naukowcy dokonali szczegółowej ekspertyzy szczątków 13 innych osób, które zostały odnalezione w Portugalii. Okazało się, że dwie z nich tuż przed pochówkiem zostały “specjalnie przygotowane”. Ich ciała prawdopodobnie zostały bardzo mocno owinięte. Szczątki były mocno zgniecione i bardzo skurczyły się podczas rozkładu. Naukowcy sugerują, że w ten sposób pradawni ludzie chcieli, żeby ciała pozostały po śmierci “w komplecie”.   Zmarli, którzy prawdopodobnie zostali zmumifikowani, znajdowali się w pozycji przypominającej embrionalną. Ich kolana były zgięte i znajdowały się na wysokości klatki piersiowej, natomiast dłonie schowane były pod stopami. Naukowcy dodają również, że argumentem, który przemawia za mumifikacją jest zachowanie szkieletu. W tym przypadku kości, które normalnie zapadłyby się głębiej pod ziemię, w wyniku rozkładu pozostały praktycznie w tym samym miejscu. To może świadczyć o procesie balsamowania zwłok przed samym pochówkiem. "
Płetwonurek znalazł 900-letni miecz. Broń miała należeć do krzyżowców,https://www.national-geographic.pl/artykul/pletwonurek-znalazl-900-letni-miecz-bron-miala-nalezec-do-krzyzowcow-211019023350,Unknown,"['Odkrycia', 'Historia']","Nurkując, można trafić na różne „skarby”. Niestety bardzo często są to stare opony samochodów lub inne odpady. Shlomi Katzin miał o wiele więcej szczęścia. Kiedy eksplorował dno Morza Śródziemnego na północy Izraela, odnalazł 900-letni miecz. Broń była najprawdopodobniej używana podczas wypraw krzyżowych do Ziemi Świętej. Według ekspertów miecz – podobnie jak znalezione w pobliże metalowe kotwice oraz fragmenty ceramiki – przez lata zalegał pod piaskiem. Artefakty miały odsłonić ostatnie wzburzone fale na wybrzeżu Morza Śródziemnego. Zgodnie z prawem obowiązującym na terenie Izraela, tego typu znaleziska należy zwrócić państwu. Toteż Katzin przekazał miecz władzom, za co otrzymał świadectwo dobrej postawy obywatelskiej. Jak mówi, zdecydował się wyłowić rzekomą pamiątkę po krzyżowcach, ponieważ bał się, że zostanie ponownie przykryta piaskiem, lub co gorsza – ktoś ją ukradnie. Post udostępniony przez BBC News (@bbcnews) Miecz mierzy około 120 cm. Długie lata spędzone w wodzie zostawiły ślady na broni, jak poza nimi nie widać żadnych innych uszkodzeń mechanicznych. Liczącą blisko tysiąc lat odnaleziono na północy Izraela, w okolicach góry Karmel. Kobi Sharvit, archeolog morski, tłumaczy, że w tym regionie znajduje się wiele zatoczek, w których przed laty statki znajdowały schronienie przed burzami. – Wokół największych powstały miasta portowe. Na przestrzeni wieków dotarło do nich wiele statków handlowych. Zostały po nich cenne znaleziska archeologiczne – dodaje w rozmowie z „The Washington Post”. W ostatnich latach nurkowie i pływacy coraz częściej trafiają na prawdziwe skarby. To dlatego, że sporty wodne stały się wyjątkowo popularne w tej części Izraela. Wyprawy krzyżowe trały od XI do XIII w. Rycerze przybywający do Ziemi Świętej z Europy walczyli o ustanowienie chrześcijańskiego królestwa ze stolicą w Jerozolimie. Według archeologów muzułmanie nie poruszali się drogą morską, co ma być dowodem na to, że miecz należał do krzyżowców. "
Masz alergię? Wkrótce sezon pylenia będzie dłuższy i dużo bardziej uciążliwy,https://www.national-geographic.pl/artykul/masz-alergie-wkrotce-sezon-pylenia-bedzie-dluzszy-i-duzo-bardziej-uciazliwy-220317013025,Unknown,"['Odkrycia', 'Nauka|National Geographic > Ludzie']","Naukowcy z Uniwersytetu w Michigan odkryli, że zmiany klimatyczne, które są spowodowane coraz większą emisją gazów cieplarnianych, spowodują wydłużenie sezonu alergicznego. Badania wykazały, że pylenie traw, kwiatów i drzew stanie się również dużo bardziej intensywne. Nowe dane zostały opublikowane na łamach czasopisma naukowego Nature Communications. Badacze ustalili, że już pod koniec obecnego stulecia sezon pylenia rozpocznie się aż o 40 dni wcześniej niż obecnie. Co więcej skutki alergii będą odczuwalne jeszcze 19 dni dłużej po zakończeniu okresu alergicznego. – Obserwowaną zmianę klimatu należy traktować jako wielokierunkowe zagrożenie dla nas wszystkich, w tym również dla chorych na choroby alergiczne – mówi dr hab. n. med. Paweł Majak, pediatra i alergolog, profesor Uniwersytetu Medycznego w Łodzi. Naukowcy z Uniwersytetu w Michigan przeanalizowali 15 najpopularniejszych rodzajów pyłków oraz to, jaki wpływ na ich produkcję będzie miało globalne ocieplenie. W badaniu wykorzystano dane z okresu 1995-2014, które połączono ze scenariuszami społeczno-ekonomicznymi. Uczeni w swojej pracy zwracają uwagę na to, że wraz z rosnącymi temperaturami i coraz większą emisją CO2, roczna emisja pyłków każdego roku może wzrosnąć nawet o 200%. Wszystko dlatego, że roślinność budzi się do życia znacznie wcześniej, niż jeszcze kilkadziesiąt lat temu. – Wydłużenie okresu pylenia wraz ze zmianą cyklu rozwojowego roślin skutkują dłuższym i bardziej intensywnym okresem ekspozycji alergenowej. Zmiana ta, w krótkim czasie może doprowadzić do odwrócenia zjawisk patofizjologicznych przypisanych alergii sezonowej w kierunku mechanizmów molekularnych typowych dla alergii całorocznych, takich jak głębsza przebudowa nabłonka, większa depozycja eozynofilów, nieodwracalna zmiana lokalnego metabolizmu i ekosystemu mikrobioty – mówi prof. Paweł Majak. Objawy alergiczne są bardzo różne. Niektórzy w okresie pylenia narzekają jedynie na katar i kichanie. Są osoby, które w tym czasie zmagają się z wysypką lub łzawieniem oczu. Natomiast część alergików może mieć trudności z oddychaniem, a w najgorszym wypadku doznać wstrząsu anafilaktycznego, który może doprowadzić nawet do śmierci. Wydłużenie sezonu alergicznego będzie miało zatem negatywne konsekwencje dla osób uczulonych. – Możemy się spodziewać gorszej odpowiedzi na leki przeciwhistaminowe, większego zapotrzebowania na glikokortykosteroidy oraz zwiększonej liczby osób z objawami astmy na tle alergii sezonowej. – zwraca uwagę prof. Majak. – Prawdopodobnie dużo częściej będzie dochodziło do poważniejszych prezentacji klinicznych reakcji krzyżowych pyłki-pokarmy – zwraca uwagę prof. Majak. Dodaje również, że taka zmiana może spowodować jeszcze większe dociążenie systemu opieki zdrowotnej. Warto zaznaczyć, że według najnowszych danych już ponad 40% Polaków ma różne alergie. Allison Steiner, profesor nauk o klimacie z Uniwersytetu w Michigan oraz jeden z autorów odkrycia twierdzi, że ich badania mają pomóc dobrze przygotować się do nadchodzących zmian. Uczony uważa, że jeżeli będziemy dokładnie wiedzieć, kiedy i jak długo potrwa sezon alergiczny w danym regionie na świecie, będziemy w stanie skuteczniej ograniczać negatywne skutki pylenia. Naukowcy na razie nie wiedzą, czy zmiany klimatu spowodują również zwiększenie liczby zachorowań na alergię. – Aktualnie odpowiedź na to pytanie może mieć jedynie charakter spekulacyjny. Wiemy, że indukcja procesów IgE-zależnej nadwrażliwości zależy w dużej mierze od zaburzonej równowagi mikrobiologicznej i od zredukowanej stymulacji układu immunologicznego błon śluzowych przez lokalne bakterie eubiotyczne – przyznaje prof. Majak."
Pikselowa wojna. Ten obraz to nowy fenomen Internetu. Tworzą go miliony osób każdego dnia,https://www.national-geographic.pl/artykul/pikselowy-obraz-to-nowy-fenomen-internetu-tworza-go-miliony-osob-kazdego-dnia-220407012546,Unknown,['Ludzie'],"Żeby być na bieżąco z tym, co dzieje się w sieci, nie wystarcza już sam profil na Facebooku. Kolejne platformy, w tym Instagram czy TikTok, gromadzą miliony użytkowników. To dzięki nim social media przestały pełnić funkcję wyłącznie komunikatorów. Obecnie są to narzędzia do zarabiania pieniędzy i kreowania mniej lub bardziej oryginalnych trendów. Czym jest trend? To może być inicjatywa, konkretny filtr, układ choreograficzny lub melodia powielana miliony razy przez internautów. Trendy żyją chwilę. To, co generowało tysiące reakcji w poniedziałek, w sobotę może przejść bez większego echa. Są oczywiście wyjątki. Pamiętam te czasy, kiedy fora internetowe tętniły życiem. Większość z nich już dawno wymarła, jednak popularny Reddit wydaje się oporny na upływ czasu. Ba, użytkownicy po raz kolejny udowodnili ostatnio, że tworzą zaangażowaną i kreatywną społeczność. Mowa o wiralowym fenomenie, jakim jest pikselowe dzieło sztuki. 24 hours in reddit r place #RedditPlace #reddit pic.twitter.com/F0jyZhbv5R Wirtualne płótno jest dostępne w podgrupie r/Place. Co pięć minut każdy może dołożyć od siebie jeden, maleńki, kolorowy piksel. Ograniczenie czasowe uniemożliwia samowolę. Użytkownicy muszą ze sobą współpracować i jak widać, wychodzi im to bardzo dobrze. Najpierw piksele zostały ułożone w kształcie liścia marihuany i flagi Ukrainy. Następnie kolejne społeczności zaczęły przelewać swoje pomysły. I tak na nietypowym dziele sztuki zobaczymy między innymi Mona Lisę, czy postaci z kreskówek i gier komputerowych. Projekt został zapoczątkowany w Prima Aprilis w 2017 r. W pierwszym roku ponad milion użytkowników Reddita dołożyło około 16 milionów pikseli. Pięć lat później wirtualne płótno wciąż żyje (dosłownie, obrazki zmieniają się z dnia na dzień) i ma się coraz lepiej. Tylko 3 kwietnia pikselowy obraz wzbogaciło ponad 6 milionów internautów. Razem dodali prawie 72 miliony elementów. Na wirtualnym obrazie kilka razy pojawiła się polska flaga. / screen z Reddit r/Place Jak wytłumaczyć ten fenomen? Annie Rauwerda, specjalistka od mediów społecznościowych, pisze na łamach internetowego magazynu „Input”, że współtworzenie obrazu z pikseli budzi w ludziach pożądane poczucie przynależności do grupy. – Walczą o jakikolwiek symbol, który daje im źródło tożsamość – wyjaśnia. Wirtualne dzieło sztuki powstaje na Reddicie, ale nie bez znaczenia są tu też inne platformy społecznościowe, w tym Discord i Twitch. To tam internauci gromadzą się i naradzają, gdzie umieścić jaki symbol. Nie wszystkie grupy walczą o to, żeby zakryć inne obrazki. Niektóre zawiązują między sobą sojusze. W tworzenie pikselowego obrazu zaangażowali się internauci z całego świata. Zarówno popularni streamerzy, jak i anonimowi użytkownicy Reddita. Co to o nas mówi? Wszyscy szukamy swojego miejsca w większej grupie. Nawet jeśli reprezentujemy różne wartości (lub obrazki), lubimy i chcemy być częścią społeczności."
Zorza polarna w oceanie? Biohunterzy uwiecznili nietypowe zjawisko na zdjęciach,https://www.national-geographic.pl/artykul/zorza-polarna-w-oceanie-biohunterzy-uwiecznili-nietypowe-zjawisko-na-zdjeciach-220406095809,Unknown,['Przyroda'],"O zobaczeniu zorzy polarnej marzy niejeden turysta czy podróżnik. Ja też. Niesamowity spektakl świateł można podziwiać w rejonach koła podbiegunowego. Największe szanse mają mieszkańcy Skandynawii i Islandii. Mimom że zorza występuje na niebie, to zjawisko zaobserwowane u wybrzeży Wyspy Północnej Nowej Zelandii również zostało do niej porównane. I tu trzeba podkreślić, że niebiesko-zielone światła pojawiły się nie między chmurami, a w oceanie. „Morska zorza” – tak biolodzy nieoficjalnie nazwali wodę mieniącą się kolorami. Trzeba przyznać, że zjawisko rzeczywiście przypomina zorzę polarną. Stoi za nim jednak zupełnie inne wyjaśnienie. Bioluminescencja to zasługa świecących w ciemności zakwitów planktonu. Niełatwo uchwycić ją na zdjęciu. Światła rzadko są widoczne tak blisko od brzegu. Sama zdolność bioluminescencji to jednak za mało, żeby rozświetlić ocean. Kluczową rolę odgrywa ruch fal. To dzięki niemu nie tylko w wodzie, ale też na piasku można było zauważyć zielono-niebieską łunę. No dobrze, a dlaczego plankton świeci? W ten sposób malutkie organizmy odwracają uwagę drapieżników. Co ciekawe, zjawisko występuje tylko nocą. Cytowany przez „The Guardian” Karl Safi, ekolog glonów z Narodowego Instytutu Badań Wody i Atmosfery w Nowej Zelandii, tłumaczy, że organizmy wchodzące w skład planktonu mają zegar biologiczny i nie świecą w ciągu dnia, nawet jeśli przebywają w ciemnościach. Jak dodaje, morska zorza najczęściej występuje w ciepłe nocne oraz po kilkudniowych ulewnych deszczach. Tym razem fotografowie mieli dużo szczęścia. Na plaży pojawili się nie tylko pasjonaci przyrody, ale też całe rodziny z dziećmi. Część z nich nie ograniczała się do oglądania i pływała w kolorowej wodzie. Nietypowe obrazki Nowej Zelandii szybko obiegły media społecznościowe. My brother caught this last night in Napier/Hastings Aotearoa, NZð²ð¥°

While stunning & not uncommon for the Pacific ocean has me a little worried about our little bioluminescence friends - why you moving whare bro? #Aotearoa #NZ #bioluminescence pic.twitter.com/YTVBVlc3nL Zorza widziana w morskich falach to dość rzadkie zjawisko. Za jego popularyzację odpowiadają tzw. biohunterzy. To grupy amatorów, którzy obserwują ciekawe zjawiska w przyrodzie, dokumentują je i informują się wzajemnie, gdzie można na nie trafić. – Im więcej ludzi o tym wie, tym lepiej. To piękny i magiczny widok – podsumowuje mikrobiolożka Siouxsie Wiles. Zjawisko bioluminescencji nie jest jej obce. Na co dzień wykorzystuje je do badania rozwoju chorób zakaźnych w warunkach laboratoryjnych. Na początku kwietnia świecące w ciemnościach fale można było zobaczyć nie tylko w Nowej Zelandii, ale też w Kalifornii czy na Malediwach. Zachwyceni internauci marzą o tym, żeby zobaczyć to zjawisko na własne oczy. Niestety, nie da się tego zaplanować. Morska zorza jest nieprzewidywalna. Glowing Beach, the Maldives. This is due to a natural phenomenon known as bioluminescence. Bioluminescent organisms emit light when they are stressed or when the water is unsettled. The result is a glow-in-the-dark sprinkling of what looks like radioactive fairy dust. pic.twitter.com/bkTg86DmAE"
Jak odchudzić psa? Nowe badania wskazują najlepszy model żywienia,https://www.national-geographic.pl/artykul/jak-odchudzic-psa-odchudzanie-psa-przebiega-podobnie-jak-u-czlowieka-220318095238,Unknown,['Przyroda'],"Otyłość to choroba, której towarzyszy wiele innych niebezpiecznych dla życia schorzeń. Dotyczy to również zwierząt domowych. Psy, które się przejadają i mało mają ruchu cierpią na różne przypadłości. Zbyt duża masa ciała może prowadzić do insulinooporności, cukrzycy, zaburzeń hormonalnych czy nowotworów. Mogą się pojawić także problemy z nerkami, sercem, wątrobą czy tchawicą. Podobnie jak u człowieka, dodatkowe kilogramy mogą obciążać stawy i prowadzić do zwyrodnień. Dlatego warto wiedzieć, jak odchudzić psa. Powodów może być kilka i zazwyczaj nie są zależne od człowieka. Przyjmuje się, że pies otyły to taki, którego masa przekracza o 30 procent prawidłową masę ciała. O nadwadze mówimy, kiedy jest to 15 procent. Prawidłową masę ciała dla wieku i rasy określa weterynarz w czasie wizyt kontrolnych. Weterynarze wyznaczają też często specjalny wskaźnik BCS (body condition score), dzięki któremu także można określić stopień otyłości. U człowieka takim wskaźnikiem jest BMI. Wskaźnik BCS pomaga ocenić stosunek tkanki tłuszczowej do masy mięśniowej. Innymi kryteriami oceny są łatwość wyczuwania żeber, zarys tali i brzucha. Otyłość u psa to początek problemów zdrowotnych. Dlatego należy go jak najszybciej odchudzić. Najczęściej wystarczy obniżenie kaloryczności posiłków i zwiększenie ilości ruchu. Jak się jednak okazuje, ważny jest także skład ilościowy makroskładników. Kelly Swanson, profesor nauk o zwierzętach z Uniwersytetu Illinois Urbana-Champaign postanowił przebadać pod tym kątem grupę otyłych psów. Potem przestawił je na dietę wysokobiałkową o obniżonej kaloryczności i bogatą w błonnik. Efekty były widoczne dość szybko. Psy schudły, ale bez utraty masy mięśniowej. Poprawiły się także poziomy trójglicerydów i insuliny we krwi zwierząt. Dodatkowo znacznie spadł poziom markerów stanu zapalnego, związanych z otyłością. Podobne efekty widać u ludzi, którzy podczas odchudzania stosują dietę wysokobiałkową i często sięgają po błonnik. Ten ostatni korzystnie wpływa na pracę jelit, daje uczucie sytości, jednocześnie zmniejszając apetyt. Inne badanie, opublikowane w czasopiśmie naukowym „Journal of Animal Science” pokazuje z kolei, że u psów na skutek dobrze zbilansowanej diety odchudzającej poprawia się flora bakteryjna. Naukowcy stwierdzili, że znacznie wzrosła ilość bakterii z rodzaju Allobaculum."
Pogoda na życzenie: Czy słońcem i deszczem można manipulować?,https://www.national-geographic.pl/artykul/pogoda-na-zyczenie-czy-to-mozliwe,Andrzej Hołdys,"['Przyroda', 'Nauka']","Pogoda na życzenie? Mistrzami manipulowania pogodą są Rosjanie. Każdego roku podczas Dnia Zwycięstwa dba się w Rosji, aby pogoda była optymalna. Specjalne wojskowe samoloty rozpraszają chmury w promieniu 200 kilometrów od stolicy Rosji. Jeśli zaś deszcz i tak pada, z samolotów spuszcza się nań dziesiątki ton suchego lodu.  Pogodą steruje się już w ponad 50 krajach. Chińczycy mają na etatach blisko 40 tys. specjalistów, którzy bombardują chmury, by wywołać lub przeganiać deszcz. W USA działa wiele firm oferujących bezchmurną pogodę na życzenie. Z kolei Indie, Indonezja, Australia, Tajlandia i inne kraje leżące w strefie monsunów próbują prowokować większe opady w suchych sezonach. W dolnych warstwach chmur, gdzie jest ciepło, rozpylana jest wtedy sól kuchenna, która ma zwiększać rozmiary kropel i przekształcać je w deszcz.  Od ponad 60 lat trwa dyskusja na temat skuteczności wywoływania lub powstrzymywania deszczu. Wielu naukowców ma wątpliwości, na ile stosowane metody działają, ponieważ trudno jest jednoznacznie rozstrzygnąć, jak zachowałaby się ta sama chmura, gdyby pozostawić ją w spokoju. Do badań zaprzęga się coraz mocniejsze komputery, nowe satelity oraz radary dopplerowskie. Dzięki temu chmury można obserwować w trzech wymiarach, a przez to łatwiej identyfikować różne rodzaje opadu. Od niedawna badacze sprawdzają też, czy przy pomocy jodku srebra można zimą zwiększyć opady śniegu w Górach Skalistych, aby na wiosnę było więcej wody pitnej. „To realny cel. Wątpię, czy uda nam się jednak osiągnąć więcej niż 10%. Wielkich ulew nie wywołamy” – mówi skromnie Roelof Bruintjes z National Center for Atmospheric Research w Boulder, koordynator tego eksperymentu. Nie brakuje jednak ambitniejszych planów. Po szkodach, jakie wyrządził huragan Katrina w 2005 r. amerykański Departament Bezpieczeństwa Krajowego uruchomił program HURRMIT, którego celem jest poszukiwanie metod walki z huraganami. Większość z nich polega na chłodzeniu rozgrzanej powierzchni oceanu, która daje „napęd” niszczycielskim wirom. Firma Intellectual Ventures, którą założył i kieruje Nathan Myrvhold, jeden z byłych szefów Microsoftu, zamierza ochłodzić ocean za pomocą rozmieszczonych na wodzie plastikowych kręgów średnicy 100 m. Pod każdym kręgiem znajdowałaby się rura o podobnym przekroju sięgająca na głębokość 200 m. Fale morskie wlewające się do wnętrza kręgów wymuszałyby w nich ruch wody w dół. Woda opadałaby, wypychając z kolei ku górze zimną wodę. Kręgi nazwano syfonami Saltera, ponieważ wymyślił je prof. Stephen Salter z University of Edinburgh. Uczony podkreśla, że syfony Saltera nie zatrzymają tropikalnego cyklonu, ale mogą osłabić jego moc. Potrzeba do tego tysięcy syfonów, co kosztowałoby 1–2 mld dol.
– To sporo, ale wielokrotnie mniej niż straty spowodowane przez największe huragany – podkreśla prof. Salter. Usuwanie szkód po samej Katrinie kosztowało USA ponad 100 mld dol. Lata w Polsce są coraz gorętsze i coraz bardziej suche. Rekord temperatury maksymalnej w sierpniu w Polsce wynosi 39 stopni C. Został ustanowiony stosunkowo niedawno, bo 8 sierpnia 2015 roku w miejscowości Ceber. fot. mikroman6 / Getty Images Z kolei firma Atmocean stawia na kołyszące się na falach boje, do których doczepia podobne do wachlarzy prostokątne panele. Panele wypychają zimną wodę do góry. Urządzenia są testowane w Oceanie Spokojnym. Inne koncepcje zakładają użycie armady barek albo łodzi podwodnych przepompowujących wodę. Są wreszcie pomysły wystrzelenia minisatelitów, które osłabiałyby huragan od góry, strzelając w niego strumieniami promieniowania o wysokiej częstotliwości. Energię huraganowi można by też odebrać, pokrywając ocean warstewką oleistej cieczy. Takie eksperymenty prowadzi prof. Kerry Emanuel z MIT. Uczeni chcą modyfikować pogodę na całym globie. Już w latach 50. XX w. Rosjanie zastanawiali się, jak ogrzać Ocean Arktyczny, by łatwiej było po nim żeglować. Rozważali zrzucenie dużej ilości sadzy, co przyspieszyłoby topnienie lodu, albo przepchnięcie wody arktycznej do Pacyfiku, aby w jej miejsce mogła napłynąć cieplejsza z Atlantyku. Dziś badacze szukają raczej pomysłów na schłodzenie globu, obawiając się skutków ocieplenia klimatu. Rozwiązaniem, przynajmniej tymczasowym, ma być rozprowadzenie w atmosferze cząstek odbijających z powrotem część światła słonecznego. Można to zrobić na wiele sposobów. Na przykład zbudować platformy oceaniczne z wieżami pompującymi i rozsiewającymi w atmosferze mikroskopijne kropelki wody. Z tego sprayu pozostałyby drobinki soli morskiej, które inicjowałyby powstawanie chmur, a te z kolei odbijałyby więcej słońca. To pomysł wspomnianego już prof. Saltera oraz prof. Johna Lathama z University of Manchester. Można też umieścić w stratosferze gigantyczne balony z podczepionymi do nich rurkami, którymi na wysokość kilkunastu km pompowano by drobiny siarki odbijające światło słoneczne. To z kolei propozycja zgłoszona przez wspomnianą już firmę Intellectual Ventures. Metody sterowania pogodą, nad którymi pracują naukowcy z całego świata, dają też szansę na opracowanie nowych, groźnych rodzajów broni. I nic dziwnego, bo badania nad sterowaniem pogodą mają militarny rodowód. Za pioniera badań nad modyfikowaniem zjawisk atmosferycznych uznaje się Irvinga Langmuira, laureata chemicznego Nobla, który pracował w laboratoriach General Electric. Po wybuchu II wojny światowej uczony dostał od Pentagonu zlecenie na badania nad tworzeniem się lodu na skrzydłach samolotów. Dzieje się tak, gdy osiadają na nich kropelki przechłodzonej (mającej ujemną temperaturę) wody, unoszące się w powietrzu. W zespole Langmuira badania nad tym śmiertelnie groźnym dla samolotów zjawiskiem prowadził Vincent Schaefer. W 1946 r. odkrył, że do chmury przechłodzonych kropelek można dodawać suchy lód, czyli zmrożony dwutlenek węgla. Woda osiądzie na nim, przeobrażając się w lodowe kryształki, które będą się odbijały od poszycia samolotu. Schaefer dostrzegł jeszcze coś: podczas eksperymentów kryształki powiększały się, aż były tak duże, że – jak pisał – „gdyby znajdowały się w prawdziwej chmurze, opadłyby na dół, po drodze zamieniając w deszcz”. Tak wynaleziono sposób na wywoływanie opadów i niezwłocznie postanowiono go wypróbować. W listopadzie 1946 r. na pokład samolotu zabrano ok. 1,5 kg suchego lodu, który rozpylono nad Nową Anglią, wywołując gwałtowny opad śniegu. Parę miesięcy później Langmuir stał już na czele sekretnego projektu Cirrus, do którego poza GE przystąpiły tylko wojskowe ośrodki badawcze. Zmiany klimatu na Ziemi sprawiają, że pogoda w wielu regionach świata staje się coraz mniej przewidywana. fot. Jamie McDonald / Staff Lista zadań była ambitna: wywoływanie deszczu i śniegu na terenach dotkniętych przez susze, wspomaganie rolników, gaszenie pożarów, a także osłabianie niszczycielskich huraganów. W październiku 1947 r. na pokład bombowca załadowano 36 kg suchego lodu, za cel biorąc wir, który oddalał się już od lądu, aby nie mógł nikomu zrobić krzywdy, gdyby eksperyment przebiegł nie po myśli badaczy. Zakładano, że suchy lód zaburzy strukturę huraganu i osłabi jego impet. Wir z początku nie zareagował, a potem niespodziewanie skręcił i pognał w stronę lądu, gdzie powalił wiele domów. Wściekli mieszkańcy obwinili o to badaczy; ci bronili się, przypominając, że podobne zwroty huraganów zdarzały się już wcześniej. Uwierzono im, ale na wszelki wypadek projekt Cirrus utajniono, okrojono, a parę lat później odłożono na półkę. Nie porzucono jednak prac nad zasiewaniem deszczu. Chemik Bernard Vonnegut, brat znanego pisarza Kurta Vonneguta, odkrył, że podobne właściwości jak suchy lód ma jodek srebra. Tak zaczęła się oszałamiająca kariera tej substancji. W latach 50. wojskowi i cywile eksperymentowali z nią na potęgę. Biały Dom miał nawet na etacie eksperta w tej dziedzinie.  Wyobraźnię badaczy najbardziej pobudzały wówczas huragany, a zwłaszcza zniszczenia przez nie wywoływane. Po kilku niszczycielskich uderzeniach żywiołu w połowie lat 50. znów znalazły się pieniądze na badania. Tym razem meteorolodzy długo się szykowali i dopiero w 1961 r. zdecydowali się na pierwszy test. Samolot wojskowy wleciał do oka huraganu Esther i opróżnił tam kanistry z jodkiem srebra. Interwencję uznano za udaną – żywioł osłabł. Rok później uruchomiony został projekt Stormfury. Mając w pamięci niepowodzenie Cirrusa, naukowcy zachowywali daleko posuniętą ostrożność. W 1963 r. zrzucili jodek srebra do środka cyklonu Beulah, zmniejszając prędkość wiejących w nim wiatrów o jedną piątą. Wyniki były „obiecujące, ale niejednoznaczne”. Czekali więc na kolejną okazję, przy okazji doskonaląc metody zasiewania – do chmur zaczęli strzelać z rakietek i działek lotniczych. W 1969 r. rozbroili huragan Debbie: pierwszego dnia jego wiatry osłabły o jedną trzecią, drugiego – o jedną piątą. Wkrótce jednak nowe badania pokazały, że wiele cyklonów zachowuje się jak Debbie, chociaż nie były traktowane jodkiem srebra. Ostatecznie w 1983 r. projekt zamknięto, uznając go za kosztowną porażkę. Naukowcy jednak nie rezygnują z coraz ambitniejszych badań, choć wciąż nie wiemy, czy np. próby schładzania globu będą bezpieczne. Może się przecież okazać, że osłabiając huragany na Atlantyku, sprowadzamy niechcący suszę na Afrykę. Nietrudno też wyobrazić sobie, że kataklizm ktoś wywoła celowo, używając sterowania pogodą do celów militarnych. W połowie lat 90. XX w. amerykańska armia otrzymała raport, który stwierdzał: „W przyszłych wojnach modyfikacje pogody mogą zostać wykorzystane na niespotykaną wcześniej skalę. Musimy je rozwijać, ponieważ inni też to robią”. Lepiej więc pogodzić się z tym, że na razie nie możemy sobie „zamówić” pogody na urlop, najwyżej na dwugodzinną defiladę. Lepiej już borykać się z kaprysami przyrody niż pomysłami wojskowych."
"Mawson, czyli historia morderczego marszu przez lodowe pustkowia Antarktydy",https://www.national-geographic.pl/artykul/mawson-czyli-historia-morderczego-marszu-przez-lodowe-pustkowia-antarktydy,Redakcja,['Ludzie'],"Ekspedycja, którą kierował Douglas Mawson, postawiła sobie za cel eksplorację lądu leżącego bezpośrednio na południe od Australii – liczącego trzy tysiące dwieście kilometrów nieznanego ludziom, skutego lodem pustkowia. Po przezimowaniu na Przylądku Denisona Mawson podzielił ekipę na trzyosobowe grupy z saniami, z których każda wyruszyła w innym kierunku, by zmapować przemierzany obszar. Najambitniejszy cel postawiła sobie grupa wschodnia, w skład której oprócz Mawsona weszli Mertz oraz Ninnis. Zamierzali zapuścić się co najmniej pięćset pięćdziesiąt kilometrów w głąb lądu w kierunku południowo-wschodnim. Dramatyczny przebieg tej wyprawy został opisany przez Davida Robertsa w książce „Samotność polarnika. Najwspanialsza historia o przetrwaniu w dziejach wypraw odkrywczych”. Tak zapisano jeden z przełomowych, szczególnie dramatycznych dni: „14 grudnia 1912 Mawson, Mertz i Ninnis zwijali obóz rozbity na noc na środku polarnego płaskowyżu. Po pięciu tygodniach marszu z saniami oddalili się o ponad czterysta osiemdziesiąt kilometrów od kwatery zimowej. Dzięki psom pociągowym Zespół Dalekowschodni pokonał w tym czasie większy dystans niż którakolwiek z pozostałych drużyn startujących z Przylądka Denisona oraz oba zespoły badające wybrzeże przy bazie zachodniej. Wprawdzie wbrew pierwotnym zamierzeniom grupa Mawsona nie zdołała na razie spiąć terra incognita Ziemi Adeli z odległymi wzgórzami Ziemi Wiktorii, wypatrzonymi ze statku przez ludzi Scotta w 1911 roku, jednak Mawson miał wszelkie podstawy, by zakładać, że cel ten zrealizują w ciągu najbliższego tygodnia. Wystarczyło, że utrzymają dotychczasowe tempo marszu i osiągną punkt oddalony od obozu o pięćset sześćdziesiąt kilometrów, jak pierwotnie założyli. (…) I właśnie wtedy Ninnis wpadł do gigantycznej szczeliny lodowcowej, zabierając ze sobą sanie i sześć najsilniejszych psów. Chwilę wcześniej po tym samym moście śnieżnym bez najmniejszych problemów przeszli Mertz i Mawson, a przeszkoda niczym nie różniła się od niezliczonych mostów śnieżnych, jakie z powodzeniem przekraczali podczas minionych pięciu tygodni. Dwaj mężczyźni na powierzchni godzinami nawoływali towarzysza, który zniknął w lodowej otchłani. Próby związania z krótszych odcinków sznura liny wystarczająco długiej, by pozwoliła opuścić się w dół przepaści, na niewiele się zdały. W głębi, na lodowej półce czterdzieści pięć metrów niżej leżał skomlący żałośnie pies ze złamanym kręgosłupem. (…) Można się zastanawiać, dlaczego wśród niezliczonych sytuacji, gdy w szczeliny wpadali członkowie wszystkich drużyn AEA, akurat wypadek Ninnisa zakończył się tragicznie. Mosty śnieżne raz za razem załamywały się pod ciężarem polarników w innych częściach Ziemi Adeli, jednak zawsze zawisali oni na linach, którymi byli związani z kolegami, albo na uprzęży sań. Nigdy też nie wpadali głębiej niż na osiem metrów i zawsze wychodzili z tej opresji bez większego szwanku. Chaotyczny labirynt lodowcowych szczelin, z którym mierzył się Zespół Wschodniego Wybrzeża Franka Wilda, wydawał się znacznie bardziej wymagający od wyglądającej zupełnie niewinnie śniegowej równiny, którą grupa Mawsona przemierzała 14 grudnia. Trudno też cokolwiek zarzucić ich logistycznemu planowi poruszania się. Wydawało się, że taki układ – Mertz biegnący na nartach na przedzie, Mawson ciągnący pierwsze sanie załadowane mniej potrzebnym sprzętem i prowiantem oraz zamykający pochód Ninnis, który prowadził sanie przewożące najważniejszy ładunek ścieżką sprawdzoną uprzednio przez obu kolegów – jest najbezpieczniejszy. Żadna ekspedycja antarktyczna do dnia dzisiejszego nie znalazła sposobu na całkowite wyeliminowanie ryzyka. Szczeliny lodowcowe są normą dla polarników chodzących po Antarktydzie, choć na każdą szczelinę odkrytą, którą można zidentyfikować już z daleka, przypada jedna albo dwie rozpadliny ukryte pod wyrzeźbionymi przez wiatr mostami śnieżnymi, których nie dostrzegą nawet najbardziej bystre oczy doświadczonego polarnika. Śmierć Ninnisa i koszmarną walkę o przetrwanie, na jaką skazała jego towarzyszy, należy tłumaczyć jedynie pechem. Zapas żywności, jaki pozostał dwóm ocalonym, powinien wystarczyć na zaledwie półtora tygodnia. Co gorsza, przepadło całe psie jedzenie, namiot, szpadel, czekan, a także drobne elementy wyposażenia, jak kubki i łyżki. Mertz stracił ocieplane nieprzemakalne spodnie z gabardyny i musiał zdać się na spodnie wełniane, pierwotnie mające służyć jako kalesony, które szczęśliwym zrządzeniem losu przewożone były na saniach Mawsona. (…) Wygłodniałym psom rzucili do gryzienia „stare futrzane rękawice, buty ze skóry reniferów i rzemienie z niewyprawionej skóry”. Ze skrótowych zapisów dziennikowych Mawsona sporządzonych w tych dniach przebija skrajne wyczerpanie i ponury pragmatyzm. Piętnastego grudnia pisał: „Pobudka o godzinie dziesiątej. Spakowaliśmy się, zwinęliśmy namiot, zabiliśmy George’a itd. Psy bardzo wygłodniałe (…). O piątej podzieliliśmy zapasy i usmażyliśmy psie mięso – będzie na śniadanie. Odchudzamy ekwipunek”. Z chwilą, gdy najlepsze czworonogi zakończyły żywot w szczelinie, a wraz z nimi przepadła zarówno ich karma, jak i większość ludzkiego prowiantu, dla obu mężczyzn stało się jasne, że w drodze powrotnej będą musieli po kolei zabijać i żywić się mięsem pozostałych sześciu psów”. Finalnie, po przejściu ponad pięciuset kilometrów Mawson wrócił sam, bez zaprzęgu, wyczerpany do granic możliwości. Koledze, którego napotkał jako pierwszego, wchodząc do bazy głównej na jego widok przyszła do głowy tylko jedna myśl: „Wiem, że jesteś jednym z nich. Ale którym?”."
"Zaskakujące odkrycie: paleolityczne rysunki wyryte w kamieniu były najwcześniejszą, prymitywną formą animacji?",https://www.national-geographic.pl/artykul/zaskakujace-odkrycie-paleolityczne-rysunki-wyryte-w-kamieniu-byly-najwczesniejsza-prymitywna-forma-animacji-220421101840,Unknown,['Historia'],"Nowe technologie dają nam nieograniczone możliwości artystycznej ekspresji. Możemy robić zdjęcia, nagrywać filmy, przyozdabiać je teksami i naklejkami. A potem pokazywać je wszystkim, którzy mają ochotę je oglądać. Robimy to tak masowo i chętnie, że trudno uwierzyć, by była to potrzeba, która pojawiła się u przedstawicieli naszego gatunku dopiero w czasach nowożytnych. Jak jednak mogli zaspokoić ją nasi praprzodkowie żyjący w górnym i późnym paleolicie? Czyli 40–8 tys. lat temu? Tamci ludzie pod względem anatomicznym byli już tacy sami jak my. Co robili wieczorami, które spędzali przy paleniskach? W późnym paleolicie mogli już snuć pierwsze opowieści, ale to nie wszystko. Dziesięć lat temu Marc Azéma, francuski archeolog specjalizujący się w badaniu sztuki paleolitycznej i autor filmów dokumentalnych, postawił oryginalną hipotezę. Zasugerował, że prehistoryczne malarstwo naskalne powinno być interpretowane nie jako precyzyjne reprezentacje zwierząt, ludzi i roślin, tylko jako dynamiczne obrazy. Takie, które były specjalnie przeznaczone do oglądania w świetle poruszających się płomieni. Czy to oznacza, że niektóre przykłady pierwotnej sztuki można uznać za wczesną, najbardziej prymitywną formę animacji? Teorię tę przetestowali właśnie brytyjscy naukowcy. Swoje wnioski opisali w artykule opublikowanym w czasopiśmie naukowym „PLoS One”. Badacze z Uniwersytetu Yorku i Uniwersytetu Durham przyjrzeli się bliżej ponad pięćdziesięciu kamiennym płytkom z górnego paleolitu. Zostały one wydobyte w połowie XIX wieku na wykopaliskach na południu Francji, w okolicach miejscowości Montastruc. Obecnie znajdują się w Muzeum Brytyjskim. Płytki (zwane też plakietami), zrobione z wapienia, łączyły dwie rzeczy. Po pierwsze, były ozdobione rysunkami i grawerunkami przedstawiającymi najczęściej zwierzęta: konie, jelenie, ptaki, wilki. Obrazy zostały wykonane tak, by jak najstaranniej oddać anatomię zwierząt. Po drugie, ich przeznaczenia nie dało się bezpośrednio wywnioskować z miejsca, gdzie zostały znalezione. Kamienne płytki znajduje się często na paleolitycznych wykopaliskach i równie często od razu wiadomo, do czego służyły; jako chodnik, podłoga albo kamienna lampka. Jednak te, którym przyjrzeli się badacze, nie miały oczywistego zastosowania. Naukowcy zwrócili uwagę, że badane plakiety wykonane były nadzwyczaj starannie. Naturalne rysy i kształty budulca zostały włączone do rysunku lub grawerunku. Jeden koń np. miał nogę specjalnie ustawioną tak, by nie zachodziła na rysę. Innym ich odkryciem było, że zwierzęta często tłoczyły się, zachodząc na siebie. Niekiedy kończyny jednych były również kończynami drugich. Dlaczego prehistoryczni artyści, doskonale znający anatomię przestawianych gatunków, pokazywali je właśnie w taki sposób? By odpowiedzieć na to pytanie, badacze stworzyli wizualizacje 3D badanych płytek, a następnie ogniska. Korzystając z oprogramowania do VR postawili plakiety wokół ognia, a następnie oglądali je tak, jak robili to ludzie przed tysiącami lat. Eksperyment potwierdził hipotezę Azémy – cienie i jasne plamy, które naprzemiennie pojawiały się na kamieniach, sprawiły, że wyryte na nich rysunki nie wydawały się już statyczne. Nabierały życia. Zdaniem naukowców, wzbudzały podziw i uruchamiały te obszary w naszym mózgu, które odpowiadają za doświadczenie pareidolii – dopatrywania się znanych kształtów w przypadkowych przedmiotach. – Tworzenie sztuki z wykorzystaniem ognia mogło być doświadczeniem instynktownym i budzącym silne emocje – mówi Andy Needham, główny autor badań. – A to aktywowało bardzo różne części ludzkiego mózgu – dodaje uczony."
Ekologia – co to jest ekologia i czym się zajmuje? Czym właściwie zajmują się ekolodzy?,https://www.national-geographic.pl/artykul/ekologia-co-to-jest-ekologia-i-czym-sie-zajmuje-czy-wlasciwie-zajmuja-sie-ekolodzy,Artur Białek,"['Przyroda', 'Nauka']","Ekologiczne produkty w sklepach, ekologiczne opakowania, ekologiczne środki transportu – chyba każdy z nas codziennie słyszy te określenia. Warto jednak wiedzieć, że ekologia nie jest żadnym nowatorskim „wymysłem”. Wbrew obiegowym opiniom, nie jest to także styl życia ani zbiór zasad postępowania, których celem ma być wywarcie minimalnego wpływu na środowisko. Współcześnie pojęcie „ekologia” najczęściej używane jest w nienaukowym kontekście. O ile świadomość ekologiczna jest bardzo ważna, to nadużywanie tego terminu doprowadza do sytuacji, w której znaczna część społeczeństwa ma mylny obraz jego znaczenia i zakresu. Bo ile osób, które na stałe włączyły to wyrażenie do swojego słownika, zdaje sobie sprawę z tego, że mówimy tu o jednej z najbardziej szanowanych dziedzin nauk biologicznych? Nie mamy dokładnych danych na ten temat, ale stawiamy dolary przeciwko orzechom, że znaczna część używa tego słowa w niewłaściwy sposób. Warto więc dowiedzieć się, czym zajmuje się ekologia.  Termin „ekologia” powstał z połączenia dwóch greckich słów – οἶκος (oíkos), czyli „dom” i λόγος (logos), czyli „nauka”. Został wprowadzony w drugiej połowie XIX wieku przez Ernsta Haeckela – niemieckiego biologa, filozofa i podróżnika. Mówiąc o ekologii, na myśli trzeba mieć naukę będącą dziedziną biologii. Ekologia zajmuje się opisywaniem zależności, które występują między poszczególnymi gatunkami organizmów żywych a ich środowiskiem bytowym. W zakresie tej dziedziny leży także badanie zjawisk, które zachodzą pomiędzy poszczególnymi organizmami żywymi.  Na ekologię składa się kilka systemów, takich jak: Podsumowując, ekologia jest nauką, która zajmuje się badaniem i wyjaśnianiem interakcji występujących między organizmami, zależności występujących między organizmami (czyli biocenozą) i abiotycznym środowiskiem, w którym występują (czyli biotopem), procesów i zjawisk, które zachodzą w biocenozach, ekosystemach oraz biosferze.   Warto zaznaczyć, że ekologia jest dziedziną interdyscyplinarną, która wykorzystuje wiedzę z zakresu innych nauk, takich jak: To wszystko brzmi dość skomplikowanie. Czy da się uprościć to pojęcie? Oczywiście, że tak. Prosta definicja słowa „ekologia” ekologia wskazuje, że jest to nauka badająca strukturę i funkcjonowanie przyrody w sposób holistyczny. Jako nauka, ekologia pochyla się nad różnymi zjawiskami. To sprawia, że ze względu na zakres badanych i opisywanych zjawisk, należy dzielić ją na następujące dziedziny: Ekologia społeczna zajmuje się umieszczaniem wybranych jednostek, reprezentujących określony gatunek organizmów żywych, w środowisku, w którym nie występuje w sposób naturalny. Takie działanie pozwala poznać zależności oraz wyodrębnić charakterystyczne cechy określonych gatunków. Ekologia populacyjna skupia się na wybranej populacji organizmów żywych. Bada jej funkcjonowanie i liczebność. Ekologia behawioralna bada organizmy żywe w nowych warunkach. Dzięki temu możliwe jest szczegółowe poznanie zachowań określonych gatunków. Ekologia ewolucyjna pochyla się nie tylko nad teraźniejszością, ale i nad przeszłością. Bada historię powstania wybranego gatunku organizmów żywych i zmiany, jakie zachodziły w nim w toku ewolucji.  Synekologia zajmuje się grupą wybranych organizmów żywych. Bada przede wszystkim ich wzajemne oddziaływanie. Autoekologia bada organizmy żywe w ich naturalnym środowisku. Pochyla się przede wszystkim nad ich rozwojem i funkcjonowaniem. Inne dziedziny ekologii to: Ze względu na środowisko stanowiące obiekt badań, należy rozróżniać ekologię środowisk wodnych i ekologię środowisk lądowych. Pod względem badanych grup taksonomicznych, różnicuje się ekologię człowieka, ekologię zwierząt i ekologię roślin. Jak widać, ekologia jest nauką, która podchodzi do środowiska i zapełniających go organizmów żywych w sposób holistyczny. To właśnie ze względu na szeroki zakres prowadzonych badań i obserwacji konieczne jest różnicowanie poszczególnych dziedzin ekologii, z których każda zajmuje się czymś innym. Łatwo można jednak zauważyć, że wszystkie działania ekologiczne mają jeden wspólny mianownik, a jest nim środowisko naturalne. Żeby móc lepiej zrozumieć, kim jest ekolog, najpierw wypada wyjaśnić, kim ekolog nie jest. To pojęcie nie dotyczy aktywisty, który w ramach protestu przywiązuje się do drzewa i w ten sposób blokuje planowane inwestycje. Nie jest to także osoba nawołująca do zmiany stylu życia i protestująca z transparentem w dłoni. Ani człowiek segregujący odpady, sprzątający lasy i parki. Dlaczego o tym wspominamy? Ponieważ nie należy mylić ekologa z działaczem proekologicznym. Ekolog jest naukowcem posiadającym wykształcenie w kierunku nauk biologicznych i/lub ekologicznych. Przy czym należy podkreślić, że samą ekologię zwykle studiuje się jako specjalizację. Jako aspirujący naukowiec, przyszły ekolog musi uczyć się wielu przedmiotów i zdobywać doświadczenie poprzez opracowywanie projektów i praktyki.  Po ukończeniu studiów, ekolog w swojej pracy zajmuje się badaniem oraz opisywaniem zjawisk i oddziaływań, które zachodzą między ożywionymi a nieożywionymi składnikami środowiska. Praca ekologów pomaga zrozumieć relacje, które zachodzą w przyrodzie. Mowa o wzajemnym oddziaływaniu organizmów żywych i elementów nieożywionych. Często można spotkać się z opiniami, według których praca ekologa ma niewiele wspólnego z troską o środowisko, a samych naukowców najbardziej interesuje zdobywanie grantów, tytułów i uznania w swoim otoczeniu. Cóż, trudno się z tym zgodzić."
Autoportret Fridy Kahlo sprzedany za rekordową sumę ponad 143 mln złotych,https://www.national-geographic.pl/artykul/autoportret-fridy-kahlo-sprzedany-za-rekordowa-sume-ponad-143-mln-zlotych-211117124031,Unknown,"['Ludzie', 'Historia']","Chodzi o obraz ""Diego i ja"" (Diego y yo), który Frida namalowała w 1949 roku, 5 lat przed swoją śmiercią. Inspiracją malarki do stworzenia dzieła był jej mąż, Diego Rivera, z którym związana była przez większość życia. Cena osiągnięta w tym roku za obraz Kahlo, ponad trzykrotnie przekroczyła cenę obrazu Rivery. W 2019 roku jego dzieło ""The Rivals” sprzedano za 9,75 mln dolarów. W oświadczeniu Sotheby możemy przeczytać, że cena „umieszcza Kahlo pośród wielkich twórców historii sztuki”. Nowym posiadaczem obrazu stał się Eduardo F. Costantini. Obraz Fridy Kahlo pełny jest smutku i żalu. Z jej oczu powoli lecą łzy, a włosy, które zazwyczaj uplecione są w piękny i kwiecisty kok, tym razem są rozpuszczone i potargane. Na czole artystki pojawia się głowa męża, co świadczy o tym, że bardzo zaprzątał jej myśli. Nic dziwnego. W tym samym roku, w którym Frida namalowała ten autoportret, Diego zdradził ją jej z przyjaciółką - gwiazdą filmową Marią Felix. Słynna malarka próbowała żartować, jak w przypadku innych romansów męża, ale autoportret pokazuje, że Rivera naprawdę ją skrzywdził. Oczy męża na obrazie zwrócone są w drugą stronę, a Kahlo z rozżaleniem patrzy w stronę widza.  Frida Kahlo nie miała łatwego życia, dlatego większość jej obrazów naznaczonych jest smutkiem, goryczą, bólem i cierpieniem. Urodziła się 6 lipca 1907 roku w Coyoacan, niewielkim miasteczku na przedmieściach Meksyku. Problemy Fridy zaczęły się już gdy miała 6 lat. Zachorowała wtedy na polio i w wyniku choroby, jej prawa noga była krótsza niż lewa. Będąc dorosłą kobietą próbowała ukryć ten defekt nosząc długie suknie, zakrywające jej nogi. 12 lat później w 1925 r. Frida odniosła poważne obrażenia w wypadku, w którym autobus zderzył się z tramwajem. Złamanie kręgosłupa, obojczyka, połamane żebra, złamana miednica, 11 złamań prawej nogi, zwichnięcie prawej stopy i ramienia. To nie wszystko. Stalowy uchwyt poręczy autobusu przebił jej podbrzusze i macicę, co w latach późniejszych były powodem jej poronień. Po wypadku Frida spędziła 3 miesiące w łóżku, unieruchomiona gipsowym gorsetem. Właśnie wtedy stwierdziła, że zamierza zacząć malować. Jej codziennym widokiem było swoje odbicie w lustrze, które widziała każdego dnia. Dlatego, jak później sama przyznawała, malowała głównie to, co znała najlepiej, czyli siebie. Po długiej rehabilitacji malarka znowu zaczęła chodzić, ale wypadek dawał o sobie znać przez resztę życia. Wielokrotnie dokuczały jej bóle i często trafiała do szpitala. Dla twórczości Fridy Kahlo olbrzymie znaczenie miał ślub z jej największą życiową miłością Diego Riverą. Poznali się w 1922 roku, kiedy 15-letnia wtedy Kahlo wobserwowała jak znany już malarz murali, tworzył dzieło w szkole, do której chodziła. Frida zafascynowała się artystą. Spotkali się dopiero po latach, kiedy przyszła do niego pokazać swoje prace. Rivera uznał, że młoda malarka ma wielki talent i potencjał, aby osiągnąć wiele w sztuce. Wzięli ślub rok od tego spotkania. Niestety dla młodej Fridy, jej rodzina nie akceptowała tego małżeństwa. Jej matka nazwała nawet ten związek „Mażenstwem słonia i gołębicy”. Ponieważ Frida była bardzo drobną kobietą, z kolei jej mąż - postawnym i otyłym mężczyzną.  Portrety meksykańskiej malarki inspirowane były często jej życiem miłosnym, ale również dramatami rodzinnymi, które ją spotykały. Frida dwa razy zaszła w ciąże. Niestety w obliczu wypadku z dziedziństwa, dwa razy poroniła. Stratę obydwu dzieci utrwaiła na portrecie ""Henry Ford Hospital"". Dzieło równie przerażające jak śmierć wyczekiwanego dziecka. Frida leży naga, na zakrwawionym prześcieradle szpitalnego łóżka. Autorka trzyma sześć czerwonych wstążek, przypominających pępowinę, na końcu których znajdują się różne obiekty. Między innymi dziecko, ślimaka i dolne części ciała Kahlo, które były powodem poronienia. W 1939 roku małżeństwo rozwiodło się po tym, jak Rivera zdradził Kahlo z jej własną siostrą. Po rozpadzie ich związku Kahlo bardzo dużo malowała i stawała się coraz bardziej popularna. Wrócili do siebie rok później, ale to już nie była ta sama Frida. Artystka stała się jeszcze silniejsza, niewzruszona i niezależna. Stworzyła wiele słynnych do dzisiaj dzieł. W pracach meksykanki uwidocznił się również bardzo duży wpływ rdzennej kultury Meksyku. Eksperymentowała swoją sztuką, łącząc w malarstwie elementy kultury, religii i tradycji meksykańskiej z surrealizmem. Wielu krytyków sztuki określało jej prace jako surrealistyczne, choć ona sama temu przeczyła."
Czarny kot nie wszędzie symbolizuje pecha. Poznaj wierzenia o mocy kotów w różnych kulturach świata,https://www.national-geographic.pl/artykul/czarny-kot-nie-zawsze-oznacza-pecha-w-tych-miejscach-przynosza-tylko-szczescie,Nathalie Semenuik,['Ludzie'],"Czarny kot to zwierzę niepospolite, na przestrzeni wieków przeżywał mnóstwo przygód. Istnieje w legendach krajów z całego świata i bez wątpienia jest to kot inny niż wszystkie. W wielu francuskich regionach – w Zagłębiu Paryskim, w Żyrondzie, w regionie Loara – Atlantyk czy na Południu – tam najczęściej uważano, że czarny kot przynosi szczęście mieszkańcom domu, w którym żyje. A kiedy czarny kot kichnie w pobliżu panny młodej, w dzień ślubu, małżeństwo będzie szczęśliwe. W Béarn (historyczna prowincja w południowo–zachodniej Francji – przyp. tłum.) wierzono, że czarny kot dlatego przynosi szczęście, bo ma nadprzyrodzoną moc odganiania złych czarów. W Dolnej Bretanii opowiadano, że jeśli czarny kot ma choć jeden biały włos, to włos ten będzie szczególnie cennym talizmanem dla tego, kto go wyrwie. W Burbonii (region historyczny w centrum Francji, dzisiaj część Owernii – przyp. tłum.) w środku Francji pokutuje przesąd, że jeśli czarny kot umości się na kolanach kobiety w ciąży i mrugnie trzy razy, na świat przyjdzie chłopiec. W Wogezach, aby myśliwy niecelnie strzelał wystarczy ukryć w jego myśliwskiej torbie lewą łapę czarnego kota. Nader często jednak tradycje i zwyczaje idą wbrew logice... Trzeba zabić jedno zwierzę, żeby uratować inne. W Owernii sądzono, że spotkanie czarnej kotki przy pełni księżyca to dobra wróżba, bowiem istnieje duże prawdopodobieństwo, że wasza sakiewka napełni się złotem. W Szkocji wałęsający się czarny kot, który schroni się na dachu domostwa, przynosi mieszkańcom dobrobyt i szczęście. W Belgii i w Luksemburgu uważa się czarnego kota za najlepszego z kotów i największego wśród nich pogromcę gryzoni.  W Walonii, jeżeli w miocie pojawi się czarny kot, jest to oznaką szczęścia i pomyślności. Natomiast nie wolno go oddawać, ponieważ spadną na was kłopoty.  W Holandii, jeżeli u twojego sąsiada urodziły się właśnie małe koty i podaruje on wam jednego z nich, czarnego, będzie to dobrą wróżbą, ponieważ symbolicznie „wprowadzi do waszego domu szczęście”. W Japonii koty pojawiły się w VI wieku, równocześnie z doktryną buddyjską, lecz dopiero od 19 września roku 999, kiedy to cesarz Ichijo na trzynaste urodziny otrzymał w podarunku kota, rozpoczął się kult kota, którego uznano za zwierzę święte. W Kraju Wschodzącego Słońca uważa się kota za talizman, a zwłaszcza gdy ma on umaszczenie „szylkretowe”, z przewagą rudego i czarnego. Japończycy darzą koty uwielbieniem, a liczni artyści, na przykład Utagawa Hiroshige czy Utagawa Kuniyoshi uwiecznili je w wielu swoich pracach – często był to właśnie kot czarny. Maneki-neko, czyli kotek z wyciągniętą łapką to jeden z symboli japońskiej kultury. fot. Getty Images To zresztą właśnie w Japonii stworzono Maneki-neko, na wzór Bobtail, kota o krótkim, zakręconym ogonku – uważa się go za talizman domu. Taką tradycyjną figurkę, zazwyczaj ceramiczną lub wykonaną z porcelany, często też z plastiku, znajdujemy w butikach z pamiątkami. Maneki-neko, kot inny niż wszystkie, przedstawiany jest w pozycji siedzącej z uniesioną na wysokość ucha łapą, lewą lub prawą. Widzimy go na sklepowych wystawach, jest także przy kasach w centrach handlowych oraz w pachinko (salonach gier). Maneki-neko mają też swoje miejsce w domach, często w postaci skarbonki, wieszaka na klucze czy innych, bardziej lub mniej przydatnych przedmiotów.  Maneki znaczy „zapraszać” w sensie „przyciągać”, „zachęcać do wejścia” a neko oznacza „kot”. Otóż sądzi się, że Maneki-neko przyciąga powodzenie. Maneki-neko z uniesioną lewą łapą ma sprowadzać klientów, z uniesioną prawą – pieniądze. Niektóre z figurek mają uniesione obie łapy. Im więcej Maneki-neko z lewą łapą w górze, tym większe powodzenie. Ten symboliczny koci gest ma swoje źródło w przysłowiu chińskiej dynastii Tang: „Kiedy kot się myje, zbliżają się goście”. Maneki-neko istnieje we wszystkich kolorach, czasami wręcz nieprawdopodobnych, a każdy ma inną moc: trójkolorowy, najbardziej popularny (biały z czarnymi i rudymi plamkami), to potężny talizman szczęścia, zielony zapewnia powodzenie na studiach, różowy przynosi szczęście w miłości, złoty zapewnia bogactwo, biały symbolizuje czystość, czerwony chroni przed chorobami. Maneki-neko istnieje, a jakże, również w kolorze czarnym. Ma moc odganiania złych duchów. Największą popularnością cieszy się u kobiet, wierzy się bowiem, że broni przed napastnikami. Anglicy przypisują czarnemu kotu szczególne przymioty i talenty, nietrudno więc dostrzec, jak wiele życzliwości mają dla tych zwierzaków. Krótko mówiąc, czarny kot jest dla Anglików synonimem szczęścia! Na północy kraju zobaczenie czarnego kota przynosi szczęście, dlatego tradycja każe w tym momencie wypowiedzieć jakieś życzenie. Czarny kot, który szuka schronienia w domu lub na statku, przynosi pomyślność, a także pieniądze, pod warunkiem wszakże, że się go nie wygoni. Uzależnionym od gier radzi się, by mieli przy sobie włos czarnego kota lub, żeby siedem razy pogłaskali go po grzbiecie przed rozpoczęciem gry. Możecie też wygrać w Lotto, jeżeli przeciągniecie swój kupon po kocim grzbiecie... Nie twierdzimy jednakże, że kotu to się spodoba! W Anglii czarny kot jest uważany za talizman szczęścia do tego stopnia, że nawet wierzy się, że kiedy dziewczyna mieszka razem z czarnym kotem, stanowi to obietnicę pojawienia się wielu zalotników oraz stabilnego związku. A noszenie ubrania z wizerunkami kotów, czarnych bądź nie, to sposób na przyciąganie szczęścia. Amerykanie, którzy szczególnie admirują czarne koty z białym łepkiem – taki właśnie nader często pojawia się w amerykańskich kreskówkach – twierdzą, że czarny kot w domu przynosi rodzinie szczęście, a ponadto chroni dom przed pożarem. Popularne są broszki i spinki w postaci czarnego kota, bo przynoszą szczęście. Zaleca się także noszenie w saszetce zawiązanej na szyi, kilku białych włosów wyrwanych swojemu czarnemu kotu, jako talizman chroniący przed niepożądanymi zdarzeniami lub przed... zbłąkanymi czarownicami. W Ameryce wierzy się również, że czarny kot pozwala odzyskać ukochaną osobę. Radzi się zamknąć kota na kilka chwil w koszyku, następnie należy na nim usiąść i trzykrotnie powtórzyć: „miłości moja, wróć do mnie”, intensywnie przy tym myśląc o ukochanym (ukochanej). Praktyka ta nie potwierdza, czy ukochany wraca... lecz cóż szkodzi spróbować! W roku 600 naszej ery, prorok Mahomet głosił wiarę, zawsze trzymając na rękach kota. Nie wiadomo, czy był to kot czarny, lecz od tego czasu kot uważany był za zwierzę święte. Podobno kot uratował Mahometa przed ukąszeniem jadowitego węża. W Brazylii, Nana, wróżka płodności i twórczości, jest także obrończynią kotów. A na przykład w mieście Salvador de Bahia, czarne koty są otoczone szczególnym szacunkiem, bowiem przypisuje się im moce obronne.  W Chinach czarny kot chroni przed złymi duchami. Około roku 500 p.n.e. Konfucjusz miał kota. W Kambodży pojawienie się czarnego kota zapowiada deszcz po długim okresie suszy. W Tajlandii przypisuje się każdemu kotu, niezależnie od umaszczenia, umiejętność przewidywania trzęsień ziemi oraz momentu ich nadejścia. Skądinąd jednak wiadomo, że w czasie tsunami w Tajlandii w grudniu 2004 roku, wszystkie gatunki zwierząt „przepowiedziały” katastrofę. W Republice Środkowej Afryki, przez wiele lat torebki na „zioła” wytwarzano ze skór czarnych kotów. Istnieje jeszcze wiele przesądów związanych z czarnych kotem, których pochodzenia nie znamy. Na przykład: zobaczyć postać czarnego kota – mieć szczęście. A jeśli przechodzicie drogą, tuż po tym, jak przebiegnie ją czarny kot, pomyślcie koniecznie życzenie, na pewno się spełni! Marynarze są bardzo przesądni, a trzeba mieć w sobie niezwykłą odwagę, by stawić czoła oceanom i morzom, zatem chronić się należy wszelkimi sposobami, z gris-gris włącznie (zaklęcie, talizman voodoo dla ochrony przed złem – przyp. tłum.) i uważnie patrzeć na wszelkie znaki... Morskie przesądy istnieją od wieków i nadal mają się dobrze. Marynarzom i rybakom nie wszystkie zwierzęta były miłe. Na przykład strasznie bali się królików. Zabraniano nawet wymieniać ich imienia na pokładzie statku. Wywodziło się to stąd, że króliki, stworzenia ogromnie żarłoczne, niszczyły sieci rybackie i liny statku. Podobnie, jak inne gryzonie, również szczury były przekleństwem załóg, tym bardziej że nie tylko niszczyły sieci, lecz dobierały się do zapasów jedzenia, a także roznosiły choroby zarażając nieraz całą załogę. Kot Lollipop adaptowany przez załogę tureckiego statku. fot. Gazi Nogay/Anadolu Agency via Getty Images) Dlatego też kot, pogromca szczurów, stał się sprzymierzeńcem marynarzy i żaden statek nie wybierał się w podróż bez zaokrętowania kilku kotów, w tym koniecznie czarnych. Towarzystwa ubezpieczeniowe z Genui wymagały zaliczania kotów do załogi statku jako środka zabezpieczenia ładunku żywności oraz stanu statku. Podobnie galery weneckie w XV wieku, okrętowały majtka zwanego „strażnikiem kotów”. Majtek ów pilnował, by kotom niczego nie brakowało i żeby ciągle pozostawały w gotowości do tępienia gryzoni. Także Colbert, ówczesny francuski minister ds. floty morskiej wymagał, by koty figurowały w składzie załogi. Jego autorstwa jest również słynne zdanie: „Statek może wypłynąć w morze, jeżeli na pokładzie ma co najmniej dwa koty”. Ten zwyczaj zaokrętowania kotów na statek sięga jeszcze czasów starożytnego Egiptu. Już 8 tysięcy lat temu Egipcjanie dbali, by na statku znalazły się koty, ponieważ wierzyli, że zapewnią szczęśliwą przeprawę Nilem i innymi wodami. W taki zresztą sposób kot został wprowadzony do Europy. Anegdota mówi, że statek uznawano za opuszczony, gdy na jego pokładzie nie dostrzeżono śladu żywej duszy a ten, kto na niego trafi, może całkowicie legalnie go sobie przywłaszczyć i nie będzie to wcale wbrew prawu. Stąd wywodzi się wyrażenie „nie ma już kota na statku” (franc. synonim „nie ma żywej duszy” – przyp. tłum.). Bo jeśli choć jeden kot znajdował się na pokładzie, mimo że nie było śladu załogi, statek nie był uważany za opuszczony. Obecność czarnego kota na statku, oprócz tępienia szczurów, miała jeszcze jeden cel: kot był maskotką okrętu. Księgi pokładowe angielskich okrętów, między XVII a XX wiekiem, zawsze podawały imię czarnego kota, ponieważ traktowano go jako pełnoprawnego członka załogi. Powstała w 1688 roku brytyjska korporacja ubezpieczeniowa Lloyd's of London zawierała w kontraktach morskich klauzulę o obowiązkowym posiadaniu na pokładzie statku pewnej liczby kotów, w tym koniecznie przynajmniej jednego czarnego, co stanowiło w ogóle warunek ubezpieczenia statku. Liczba kotów była skrupulatnie kalkulowana w stosunku do rozmiarów statku oraz ilości prowiantu. Brytyjski okręt Royal Navy Pembroke pływał przez długi czas z czarnym kotem zwanym Charlie, prawdziwą maskotką całej załogi. Okręt ten wsławił się w czasie deportacji Akadian w 1755 roku (wysiedlanie francuskojęzycznych mieszkańców Akadii, dziś Nowej Szkocji – przyp. tłum.). Po swojej śmierci, Charlie został pochowany z honorami wojskowymi. Także w XX wieku, sławę zyskało wiele czarnych kotów pływających na okrętach wojennych: Natomiast francuscy marynarze bali się czarnych kotów, i to mimo że powszechnie ceniono ich obecność na statkach, ponieważ broniły przed gryzoniami zapasów żywności, olinowania i sieci, o czym wcześniej wspominaliśmy. Dla Francuzów, jeżeli, przypadkiem, czarny kot zbliżył się do statku gotowego do wypłynięcia, często był to powód do zaniechania wyjścia w morze. Z kolei, jeżeli kot, niezależnie od koloru sierści, pojawił się w momencie zaokrętowania, marynarze musieli go zatrzymać, bo przegonienie go ze statku stanowiłoby złą wróżbę i zapowiadało niebezpieczny rejs, w czasie którego burze i różne niebezpieczeństwa groziłyby statkowi i jego załodze. Zatem, w tej sytuacji, czarny kot stanowił ochronę. Nie do wiary, lecz musicie wiedzieć, że czarny kot, niezależnie od tych wszystkich legend i opowieści, ma również, oczywiście według dawnych ludowych wierzeń, moce egzorcystyczne i terapeutyczne! Czasami złowrogi wizerunek czarnego kota był tak silnie zakorzeniony w ludowych wierzeniach, że wprost pobudzał do kreowania najbardziej szalonych i nieprawdopodobnych przesądów. A zarazem przypisywania mu zdolności uzdrawiania. Otóż: W dzisiejszych czasach badania potwierdziły korzyści płynące z towarzystwa kota, czarnego lub innego. Otóż, właściciele kotów są w mniejszym stopniu, niż inni, narażeni na zawał serca oraz dodatkowo są bardziej odporni na stres. Lecz to nie wszystko, słuchanie mruczenia kota jest lecznicze, zmniejsza ryzyko depresji, ponadto zwiększa gęstość kości, a nawet obniża ciśnienie tętnicze. Nazywa się to „mruczoterapią”! Co więcej, samo głaskanie kota jest dobroczynne, z pewnością ten fakt wpłynął na rozwój kocich barów w Japonii!  Tekst pochodzi z książki „Tajemniczy czarny kot"" francuskiej pisarki Nathalie Semenuik (Wyd. Alma Press)"
"Dzieciobójstwo wśród zwierząt. 7 gatunków, które zabija własne potomstwo",https://www.national-geographic.pl/artykul/brutalny-swiat-zwierzat-dzieciobojstwo,Wojciech Mikołuszko,"['Przyroda', 'Odkrycia']","Pisklęta rozdziawiają szeroko dzioby i piszczą ze wszystkich sił. Pochyla się nad nimi dorosła sroka. Uważnie się im przygląda, po czym z całej siły uderza w głowę jednego z maluchów. Potem już wali dziobem raz po raz. Przerażone pisklęta odsuwają się, rozbiegają na boki, krzyczą, ale nikt nie przychodzi im z pomocą. Małe głowy zalewa krew. Na kolejnym filmie dorosła sroka łapie jedno z piskląt i wyciąga je z gniazda. Młody ptak, jeszcze nie w pełni opierzony, chwyta się pazurkami patyków tworzących jego dom. Napastnik ciągnie go więc jeszcze mocniej. Pisklę nie wytrzymuje – rozluźnia chwyt i znika z pola widzenia kamery. Tak wygląda zapis zdarzeń, które wiele lat temu zarejestrowały kamery umieszczone w aż 58 gniazdach południowokoreańskich srok przez uczonych z Narodowego Uniwersytetu w Seulu oraz w istniejącym do 2013 r. Centrum Badań Ekologicznych PAN. To, co się nagrało, całkowicie zaskoczyło naukowców. „Dzieciobójstwa się nie spodziewaliśmy – przyznaje nam troje z sześciu autorów badań: dr Sang-im Lee, Wonyoung Lee oraz prof. Piotr Jabłoński. – Oczekiwaliśmy, że ojciec i matka będą faworyzować niektóre pisklęta”. „U ptaków liczba złożonych jaj zwykle przewyższa liczbę potomstwa, którą para jest w stanie wykarmić” – wyjaśnia prof. Piotr Zieliński, ornitolog z Uniwersytetu Łódzkiego. – Strategia ta jest zabezpieczeniem na wypadek złożenia niezapłodnionych jaj lub zaziębienia ich części podczas wysiadywania”. Gdy wyklują się wszystkie pisklęta, rodzice karmią głównie te, które najgłośniej żebrzą o jedzenie. Jeśli pokarmu brakuje, najsłabsze, czyli zazwyczaj najmłodsze, giną z głodu. „U ptaków szponiastych wygląda to jeszcze bardziej drastycznie, bo w przypadku niedoboru pokarmu starsze i silniejsze rodzeństwo zjada najmłodsze” – opowiada prof. Zieliński. Papugi z gatunku Eclectus parrot nagminnie pozbywają się swojego potomstwa. fot. Auscape/Universal Images Group via Getty Images Czasem jednak żadna z tych metod eliminacji najsłabszych nie działa. Tak jest choćby u bocianów – zarówno białych, jak i czarnych – które badał łódzki ornitolog. Pokarm przynoszony przez rodziców składa się głównie z drobnych cząstek: owadów, dżdżownic, myszy, traszek, żab czy małych ryb. Dorosłe bociany zwracają go na środek gniazda, a młode szybko wybierają sobie smaczne kąski i połykają. Każde pisklę znajdzie tu coś dla siebie. Nawet najsłabsze coś tam złapią. Jeśli pokarmu jest niedużo i tak żadne pisklę nie zginie. „W rezultacie wszystkie opuszczą gniazdo niedożywione i słabo przygotowane do dalekiej wędrówki na zimowiska – twierdzi prof. Zieliński. – Skoro eliminacja najsłabszych piskląt nie dokonuje się »sama«, rodzice muszą to zrobić osobiście. Wyrzucają najsłabsze pisklę poza gniazdo, a jeśli nie jest jeszcze zbyt duże, zjadają je”. Podobnie czynią niektóre gatunki sów, łysek czy czapli. Pod koniec 2011 r. australijscy naukowcy pod kierunkiem prof. Roberta Heinsohna, ogłosili, że dzieciobójstwo wśród zwierząt nagminnie popełniają samice papug z gatunku Eclectus roratus. Są przy tym dość wybredne i zabijają tylko… synów. Ptaki te rozmnażają się w dziuplach. Jeśli samica złoży dwa jaja, to niemal zawsze jedno będzie córką, a drugie synem. Płeć piskląt można łatwo odróżnić po odcieniu szarości ich upierzenia. Córki dorastają przy tym zwykle o tydzień wcześniej niż synowie. Jeśli więc nadchodzi pora deszczowa, a dziupli grozi zalanie, matka wyrzuca syna poza gniazdo. Dzięki temu może skupić się na wychowaniu córki, która i tak ma większe szanse na przeżycie z racji szybszego dorastania. Jeszcze częściej niż przez własnych rodziców młode bywają zabijane przez nowych partnerów matki (a czasem też i przez ojca). Tak jest chociażby u lwów. Jeśli samiec zdobędzie władzę w stadzie, to zwykle są w nim samice, które mają młode niebędące jego potomstwem. Nowy pan i władca swoje urzędowanie zaczyna od zabicia małych lewków. Samice, pozbawione potomstwa, szybko wchodzą w ruję, dzięki czemu mogą zostać zapłodnione przez dominującego samca. Potomstwo, które się narodzi, będzie więc już jego własnym. Podobny mechanizm José Vega z Museo Nacional de Ciencias Naturales w Madrycie zaobserwował u wróbli. Jeśli samica straciła partnera życiowego, to na jego miejsce szybko znajdował się nowy. Swoje rządy często zaczynał od zabicia dzieci poprzednika. Samice, których pozbawiono pierwszego potomstwa szybciej składały nowe jaja, bardziej też przykładały się do opieki i w efekcie wychowywały więcej piskląt w drugiej turze. Dzięki temu dzieciobójca przekazywał geny skuteczniej niż samiec, który nie zabijał potomstwa swego poprzednika. Podobne zachowanie prof. Zieliński wraz z prof. Jerzym Bańburą opisali u pospolitej w Polsce i powszechnie lubianej jaskółki dymówki. Samotny samiec, którego obserwowali ornitolodzy, zabił wszystkie dzieci samicy trzy dni po śmierci ich ojca. Matka nie próbowała nawet bronić potomstwa. Wkrótce związała się z dzieciobójcą i razem z nim odchowała nowy przychówek. Prawdopodobnie tak samo działają gibony. Co prawda tylko raz przyłapano je na gorącym uczynku. Widziano bowiem, jak w dniu narodzin nowego dziecka dorosły samiec zabrał krzyczącego noworodka, ugryzł go i zrzucił z drzewa na ziemię. Małpka zmarła z powodu odniesionych ran. W innych przypadkach dzieciobójstwo, choć nie obserwowane bezpośrednio, wydawało się najbardziej prawdopodobną przyczyną śmierci niemowląt. Roczne giboniątko zginęło wkrótce po tym, jak władzę w grupie przejął nowy samiec. Generalnie, gdy tylko przy samicy pojawiał się nowy partner, szanse przeżycia małych gibonów spadały. Wszystkie te przypadki zdaniem prof. Zielińskiego łatwo wyjaśnić: „Z biologicznego punktu widzenia samiec ten nie ma żadnego powiązania genetycznego z potomstwem innego samca. Zabijając obce młode, nie ponosi zatem żadnych kosztów genetycznych. Może natomiast odnieść wyraźną korzyść genetyczną, gdyż zwiększa swoje szanse na zdobycie partnera do rozrodu i propagację własnych genów”. Biologom najtrudniej zrozumieć, dlaczego niemowlę jest zabijane przez zupełnie obcego przedstawiciela własnego gatunku. Coś takiego zaobserwowała Jane Goodall, pionierska badaczka szympansów. „Przez lata wierzyłam, że szympansy, pomimo wykazywania zadziwiającego podobieństwa do nas, są jednak »sympatyczniejsze« od ludzi. Nagle przekonałam się, że w pewnych okolicznościach mogą być równie brutalne jak my i że ich natura ma też ciemne strony. To było bolesne”. Jednym ze zdarzeń, o których wspomina dr Goodall, była brutalna wojna między dwoma grupami szympansów w Gombe w Tanzanii. Drugim – właśnie dzieciobójstwo, którym regularnie parała się szympansica Passion wraz z córką Pom i synem Profesorem. Goodall opisuje na przykład, jak potraktowały niemowlę swej koleżanki z tego samego stada – Gilki. Szympansy również mogą być niebezpieczne dla swoich małych. fot. Long Zhiyong/Getty Images „Gilka, jak nam powiedziano, spokojnie siedziała, wygrzewając się w popołudniowym słońcu i przytulając swoje niemowlę, kiedy nagle pojawiła się Passion – relacjonuje Goodall. – Przez chwilę stała, przyglądając się matce i dziecku, a potem rzuciła się ku nim z najeżonym futrem. Przerażona Gilka uciekała z krzykiem, ale jej ucieczkę utrudniała konieczność podtrzymywania dziecka i niedowład nadgarstka. Passion skoczyła na nią i pochwyciła małą Ottę. Gilka rozpaczliwie starała się uratować dziecko, ale nie miała szans, i po krótkiej walce Passion udało się zabrać niemowlę. Najbardziej makabryczne było to, że Passion przycisnęła je do piersi, a ono rozpaczliwie wczepiło się w nią (…). Pewna zwycięstwa Passion siadła na ziemi, oderwała przerażone niemowlę od piersi i ugryzła w czoło, powodując natychmiastową śmierć”. Ten obraz prześladował potem Jane Goodall. Jak pisze, budziła się w nocy, mając przed oczami przerażający obraz: „Passion pożerająca dziecko Gilki, jej usta wysmarowane krwią, niczym u groteskowego wampira”. W ten sposób Passion wraz ze swymi dziećmi zabiła jeszcze kilka niemowląt z własnego stada. Po co? Koreańscy uczeni, którzy badali dzieciobójstwo u srok, twierdzą, że przyczyny takich zdarzeń mogą być dwie. Zanim jednak zaczęła się fala dzieciobójstw, do grupy dołączyło 13 nowych samic. Te, które były tu wcześniej, zaczęły atakować nowo przybyłe szympansice i ich potomstwo. Badacze twierdzą więc, że mordy na dzieciach da się łatwo wytłumaczyć. Miejscowe samice walczyły w ten sposób o samców i dostęp do kurczących się zasobów pokarmu. Podobne wytłumaczenie uczeni znaleźli dla dzieciobójstwa u srok. Doszli do wniosku, że ptaki rywalizowały o terytorium. Ofiary dzieciobójstwa i ich prześladowcy byli sąsiadami. Już wcześniej dochodziło do konfliktów między dorosłymi ptakami z obu rodzin. A wkrótce po tragicznych wypadkach dzieciobójcy powiększyli swoje terytorium o obszar sąsiadów. Najcenniejszym dla nich nabytkiem stał się mały sztuczny zbiornik wody, niewidoczny wśród roślinności. Teraz mogli korzystać z niego do woli. Gdy tylko ich pisklęta opuściły gniazdo, zbudowali nowe na świeżo zajętym miejscu. Dzieciobójstwo, jak widać, bardzo im się opłaciło. Źródła: Uniwersytet Łódzki, Narodowy Uniwersytet w Seulu"
"Filmy o kosmosie, które trzeba obejrzeć – RANKING TOP 15",https://www.national-geographic.pl/artykul/filmy-o-kosmosie-ktore-trzeba-obejrzec-ranking-top-15,Artur Białek,['Kosmos'],"Kosmos jest ostateczną granicą, którą może przekroczyć człowiek. Tej sztuki dokonali i dokonają tylko nieliczni. Nam – zwykłym zjadaczom chleba – pozostaje poznawać przestrzeń kosmiczną, jaką przedstawiają wybitni reżyserzy. Lądowanie na Księżycu i podbój bezkresnych galaktyk to tematy, które inspirowały wielkich twórców już na początku dziejów kinematografii, kiedy podbój kosmosu był wyłącznie fantazją. Ta tendencja nie zmieniła się do dziś, bo choć może się wydawać, że szczyt popularności produkcji science-fiction jest już za nami, to nowe filmy o kosmosie powstają cały czas i w większości przypadków zapełniają sale kinowe na całym świecie. Nasze zestawienie otwiera produkcja z 2019 roku, w reżyserii Jamesa Gray'a. Film przedstawia historię astronauty przemierzającego układ słoneczny. 20 lat wcześniej, w tę samą misję wyruszył jego ojciec. Wówczas, jego zadaniem było odnalezienie obcych cywilizacji. Teraz, jego syn musi uchronić planetę przed zbliżającą się katastrofą. Dla niego, podróż przez galaktykę to także podróż do własnego wnętrza, która ma pozwolić mu uporać się z rodzinną traumą.  W rolach głównych: Brad Pitt, Ruth Negga i Tommy Lee Jones.   Kolejny film o kosmosie, który po prostu trzeba zobaczyć, doczekał się już statusu klasyka gatunku. Mowa o produkcji z 1968 roku, w reżyserii Stanley'a Kubricka. „2001: Odysej kosmiczna” to produkcja podzielona na trzy epizody, które rozgrywają się w różnych ramach czasowych i w różnych zakątkach galaktyki. Przedstawiona przez twórcę podróż zaczyna się na Ziemi, w czasach, kiedy na naszej planecie nie było jeszcze człowieka myślącego. Dalej akcja przenosi się o kilka tysiącleci, wprost do przestrzeni kosmicznej. Fabuła kończy się w niezbadanych odmętach przestrzeni kosmicznej. W filmie wystąpili m.in. Gary Lockwood, Keir Dullea i William Sylvester.   Nasza kolejna propozycja pochodzi z 1972 roku, a jej reżyserii podjął się Andriej Tarkowski. Rosyjski filmowiec posłużył się klasycznym dziełem Stanisława Lema, by postawić pytanie o roli człowieka w przestrzeni kosmicznej. Niektórzy widzą w tej produkcji rosyjską ripostę na wybitne dzieło Stanley'a Kubricka (opisane powyżej), ale przesłanie „Solarisa” jest inne. Ta produkcja stanowi coś w rodzaju przestrogi przed zgubnym wpływem technologii na świat. W filmie wystąpili m.in. Jüri Järvet i Natalia Bondarczuk.  Zestawienie obejmujące najlepsze filmy o wszechświecie nie byłoby kompletne bez produkcji z 1979 roku, w reżyserii Roberta Wise'a. Pierwsza pełnometrażowa produkcja z tej serii oferuje wszystko, za co fani na całym świecie pokochali to niezwykłe uniwersum. Bohaterowie filmu wyruszają na misję, której celem jest ocalenie Ziemi przed zbliżającym się zagrożeniem. Mowa o niezidentyfikowanym obłoku energii, który zmierza w kierunku naszej planety. Na pokładzie USS Enterprise melduje się admirał Kirk ze swoją wierną załogą. W filmie wystąpili m.in. William Shatner, Leonard Nimoy i DeForest Kelley.  Pora na produkcję z 1997 roku, w reżyserii Paula W.S. Andersona. „Ukryty wymiar” subtelnie łączy w sobie wszystkie najlepsze elementy dwóch gatunków: science-fiction i horroru. W roku 2040, eksperymentalna jednostka kosmiczna wyrusza w swój dziewiczy lot. Niespodziewanie, statek znika w rejonie Neptuna. 7 lat później, ziemskie odbiorniki namierzają sygnał pochodzący z zaginionej maszyny. Na poszukiwania zostaje wysłana ekipa ratunkowa. W obsadzie zobaczymy m.in. Laurence'a Fishburne'a i Sama Neilla.   Mocną pozycję w zestawieniu ma też film z 2007 roku, wyreżyserowany przez Danny'ego Boyle'a. W pierwszej chwili, „W stronę słońca” może wydać się typową produkcją o nieuchronnej zagładzie Ziemi, stanowiącą coś w rodzaju wizji przyszłości gatunku ludzkiego. W 2057 roku, Słońce zaczyna gasnąć. W kosmos wyrusza ekspedycja, która ma nas ocalić przed globalną zagładą. Astronauci mają pobudzić najgorętszą ze wszystkich gwiazd eksplozją nuklearną. Choć podobną fabułę można znaleźć w wielu innych produkcjach science-fiction, to trzeba przyznać, że twórca niezwykle zgrabnie naszkicował rolę, jaką człowiek odgrywa w bezkresnej przestrzeni. Na ekranie pojawili się m.in. Chris Evans, Rose Byrne i Cillian Murphy.  W 1956 roku, na ekrany wszedł świetny film w reżyserii Freda M. Wilcoxa, który dziś cieszy się statusem przełomowej produkcji. Dziś, „Zakazana planeta” nie jest w stanie zaskoczyć nas kunsztownymi efektami specjalnymi, ale to właśnie ten tytuł przetarł ścieżkę, którą później podążali twórcy najpopularniejszych filmów o kosmosie. Fabuła kręci się wokół misji ratunkowej. Na planetę Altair wyrusza ekspedycja, która ma za zadanie odnaleźć statek Bellerofont. Okazuje się, że przy życiu pozostali tylko dwaj członkowie zaginionej załogi – dr Edward Morbius i jego córka. Rzecz w tym, że naukowiec wcale nie chce być ratowany. W rolach głównych wystąpili: Walter Pidgeon, Anne Francis i Leslie Nielsen.   Kolejny tytuł, który powinien znać każdy fan filmów S-F, to pochodzący z 1983 roku „Pierwszy krok w kosmos”, wyreżyserowany przez Philipa Kaufmana. To sfabularyzowana relacja z pierwszych prób przekroczenia granicy wyznaczonej przez ziemską atmosferę. Gdy w 1957 roku Rosjanom udaje się wysłać w przestrzeń swojego satelitę, Ameryka przyspiesza prace nad własnym programem kosmicznym. W obsadzie zobaczymy m.in. Sama Sheparda i Scotta Glenna.  Naszą kolejną propozycją jest film z 1997 roku, wyreżyserowany przez Roberta Zemeckisa. W odróżnieniu od wielu innych tego typu produkcji, „Kontakt” nie stara się kupić uczuć widza spektakularnymi efektami specjalnymi. Siłą tego tytułu jest sama fabuła, która skupia się wokół emocji towarzyszących kontaktowi z obcą cywilizacją. Główną rolę zagrała Jodie Foster.  Kolejny tytuł w naszym zestawieniu – „Life” z 2017 roku (reż. Daniel Espinosa) - niezwykle skutecznie poddaje w wątpliwość sens kosmicznej ekspansji człowieka. Załoga międzynarodowej misji na Marsa odkrywa komórki żywej istoty. Ich odkrycie wywołuje ogromne poruszenie, ale niebawem okaże się, że obca forma życia jest groźniejsza, niż ktokolwiek mógłby przypuszczać. Na ekranie zobaczymy Jake'a Gyllenhaala i Ryana Reynoldsa.  Akcja dobrego filmu o kosmosie nie musi dziać się w przestrzeni pozaziemskiej. Udowadnia to film z 2016 roku, w reżyserii Denisa Villeneuve. Gdy na Ziemię przybywają statki obcych, rząd USA wzywa wybitną lingwistkę, by ta pomogła naukowcom w nawiązaniu kontaktu z niepoznaną dotąd cywilizacją. Czy przybysze mają pokojowe zamiary? Tego nie wie nikt. W postać pierwszoplanową wcieliła się Amy Adams.   Nasza kolejna propozycja – „Pasażer nr 4” z 2021 roku (reż. Joe Penna) - nie jest filmem odkrywczym ani przełomowym. Fabuła kręci się wokół przerabianego wielokrotnie tematu misji kosmicznej, obcej formy życia na pokładzie i awarii zagrażającej życiu całej załogi. Brzmi znajomo, prawda? Dlaczego więc polecamy ten film? Ponieważ twórcy udało się w mistrzowski sposób zbudować narastające napięcie. W filmie wystąpili m.in. Anna Kendrick i Toni Collette.  Wielkie tytuły to nie tylko filmy fabularne, ale także filmy dokumentalne o kosmosie. W tej kategorii, naszą propozycją jest „Podróż na kraniec wszechświata” – film z 2008 roku w reżyserii Yavara Abbasa. Produkcja opierająca się o trójwymiarowe obrazy, stworzone na podstawie autentycznych zdjęć, obrazuje teoretyczny przebieg kosmicznej odysei. Narracji podjęli się Alec Baldwin i Sean Pertwee.   Czas na komedię w iście kosmicznym klimacie. Film z 1987 roku, w reżyserii samego Mela Brooksa, to prześmiewcza parodia największych produkcji science-fiction. Twórca nie oszczędził tak znanych klasyków, jak choćby „Star Trek”, „Gwiezdne wojny” czy „Obcy – 8. pasażer Nostromo”. Dostało się też „Planecie małp”. W filmie wystąpiła cała plejada najlepszych aktorów komediowych, m.in. Bill Pullman, John Candy i Rick Moranis.  Nasze zestawienie kończymy prawdziwą perełką. Niemy film z 1902 roku, w reżyserii Georgesa Mélièsa, przedstawia historię grupy naukowców, którzy podejmują się ekspedycji na księżyc. Po wylądowaniu dowiadują się, że Srebrny Glob jest miejscem zamieszkanym przez obcą cywilizację. Członkowie ekspedycji zostają wzięci do niewoli."
Na jednej z wysp Galapagos odnaleziono nowy gatunek olbrzymiego żółwia. Jak to możliwe?,https://www.national-geographic.pl/artykul/na-jednej-z-wysp-galapagos-odnaleziono-nowy-gatunek-olbrzymiego-zolwia-220314045843,Unknown,"['Przyroda', 'Odkrycia']","Badacze z Uniwersytetu w Newcastle, Uniwersytetu Yale oraz ekwadorskiego Galapagos Conservacy porównali DNA z kości i skorup żółwi odnalezionych w 1906 roku z materiałem genetycznym tych, które dziś zamieszkują wyspę. Okazuje się, że na wyspie San Cristóbal żyły dwa gatunki endemicznych żółwi, a nie, jak dotychczas sądzono, jeden. Najnowsze badania pojawiły się na łamach czasopisma naukowego ""Heredity"". Do tej pory naukowcy sądzili, że Chelonoidis chathamensis to endemiczny gatunek żółwia, który zamieszkuje wspomnianą wyżej wyspę archipelagu Galapagos. Teraz wszystko wskazuje na to, że doszło do poważnej pomyłki. Badania wykazały, że aktualni „mieszkańcy” San Cristobal należą do zupełnie innego gatunku. Jak doszło do takiego błędu? W 1906 roku zorganizowano amerykańską ekspedycje, która miała zbadać florę i faunę Wyspy Galapagos. Naukowcy z Kalifornijskiej Akademii Nauk dotarli do San Cristóbal, lecz nie eksplorowali całej wyspy, a jedynie jej południowy-zachód. Badacze najprawdopodobniej założyli, że żółwie, które odnaleźli, zamieszkują też resztę wyspy. Dziś już wiemy, jak bardzo się pomylili. Na podstawie badań nad materiałem genetycznym, naukowcy ustalili, że do lat 50. ubiegłego wieku wyspę zamieszkiwały dwa endemiczne gatunki żółwia. Jednym z nich jest właśnie C. chathamensis. Niestety, w połowie stulecia wszystkie osobniki wyginęły, a te, które dziś przemierzają San Cristóbal, powinny zostać ponownie sklasyfikowane. – Tak zwany żółw olbrzymi z San Cristobal, który obecnie zamieszkuje wyspę, jest zupełnie nowym gatunkiem żółwia – przekazało Ministerstwo Środowiska Ekwadoru na Twitterze. Oznacza to, że prawie 8 tysięcy osobników prawdopodobnie będzie musiało zmienić swoją nazwę gatunkową. Galapagos Conservacy przekazało, że jest więcej niż pewne, że C. chathamensis wyginęły. Uczeni podejrzewają, że jeden gatunek musiał zamieszkiwać wyżyny wyspy, natomiast drugi niziny. Co więcej, uczeni przypominają, że w przeszłości na terenie całego archipelagu Galapagos żyło 15 gatunków żółwi olbrzymich, z czego 3 już wymarły. C. chathamensis prawdopodobnie dołączył właśnie do tej smutnej trójcy. Agencja AFP przypomina, że w 2019 roku odnaleziono jedną samicę z gatunku tzw. żółwia olbrzymiego z Fernandiny (Chelonoidis phantasticus), którego 100 lat wcześniej uznano za wymarłego. Zwierzę znajduje się teraz pod ścisłą ochroną i jest wpisane na listę krytycznie zagrożonych. Wyspy Galapagos nazywane są również Żółwimi Wyspami. Znajdują się na Oceanie Spokojnym, ok. 1000 kilometrów na zachód od wybrzeża Ekwadoru i do tego kraju też należą. Archipelag składa się z 19 wysp i od 1978 roku jest na liście światowego dziedzictwa UNESCO. Sama wyspa San Cristobal zajmuje powierzchnię 558 km kw. Nazwę zawdzięcza patronowi żeglarzy, św. Krzysztofowi. Z kolei największą jest Isabela, która ma 4588 km kw. i 120 km długości. Na Galapagos można spotkać dziesiątki gatunków zwierząt, z czego duża część to endemity. To między innymi kotik galapagoski, legwan galapagoski, żółw słoniowy oraz gołębiak plamisty. Występuje tam również ponad 500 gatunków roślin naczyniowych oraz ponad 800 gatunków introdukowanych."
Pył diamentowy: wykorzystaj mróz i zobacz go w całej okazałości,https://www.national-geographic.pl/artykul/pyl-diamentowy-wykorzystaj-mroz-i-zobacz-go-w-calej-okazalosci,Artur Białek,['Przyroda'],"Powoli opadające kryształki lodu tworzą niesamowity efekt wizualny, a gdy mroźnej, słonecznej pogodzie towarzyszy lekki wiatr, da się zaobserwować widowiskowy „taniec” lodu w powietrzu. To właśnie pył diamentowy. Opady atmosferyczne to nie tylko pospolity deszcz i śnieg. Czasami pogoda serwuje nam znacznie bardziej spektakularne zjawiska. Niektóre z nich, jak choćby grad, charakteryzują się niszczycielską siłą. Inne, jak burza śnieżna, potrafią wywołać u obserwatorów autentyczne przerażenie. Trzeba jednak podkreślić, że nie każdy opad atmosferyczny jest tak bardzo groźny. Pył diamentowy nie jest niebezpieczny (z wyjątkiem wpływu na warunki drogowe), ale i tak obserwacja tego zjawiska dostarcza wielu niezapomnianych wrażeń. Wielu osobom polska zima kojarzy się z naprzemiennymi mrozami i roztopami, wszechobecnym błotem pośniegowym i nieprzyjemną wilgocią. Jest w tym sporo racji, nie należy zatem dziwić się, że tylko nieliczni witają ją z nieskrywaną radością. Trzeba jednak wiedzieć, że to właśnie w miesiącach zimowych występują najbardziej spektakularne zjawiska meteorologiczne i towarzyszące im zjawiska optyczne, które definiują niezwykły charakter tej pory roku. Jednym z nich jest pył diamentowy. Mówiąc o diamentowym pyle (nazywanym też słupkami lodowymi), na myśli trzeba mieć opad atmosferyczny, który występuje wyłącznie w specyficznych sytuacjach. Składa się z kryształków lodu, powstałych w wyniku zamarzania zawartej w powietrzu pary wodnej. Kryształki, o których mowa, mogą mieć kształt sześciokątnych płytek, kwadratów, trójkątów lub igiełek, których wielkość nie przekracza 1 mm. Sprawiają wrażenie zawieszonych w powietrzu słupków, jednak to tylko złudzenie optyczne. W rzeczywistości, kryształki opadają na grunt, ale powoli.  Żeby mógł powstać pył diamentowy, muszą wystąpić określone warunki. Czynniki, o których mowa, to: Słupki lodowe mogą powstawać w chmurach zawieszonych na tyle wysoko, że pozostają niedostrzegalne. Zdarza się, że to specyficzne zjawisko powstaje też bliżej gruntu. Dzieje się tak na skutek resublimacji pary wodnej, która gromadzi się w atmosferze. Gdy zimne powietrze, które jest cięższe od ciepłego, zaczyna gromadzić się w pobliżu gruntu, ciepła masa „wyślizguje się” powyżej tego poziomu. Wówczas para wodna zmienia stan skupienia z lotnego na ciekły, a skropliny zamarzają i zmieniają się w drobne kryształki lodu. Ze względu na ich niską wagę, opad jest wyjątkowo powolny, co tworzy wrażenie zawieszenia lodu w powietrzu. Taki opad występuje wyłącznie w warunkach bezchmurnego nieba. Charakterystyczne słupki lodowe, sprawiające wrażenie zawieszonych w powietrzu, są dość łatwe do zaobserwowania. W promieniach słonecznych lub w księżycowym świetle skrzą się i błyszczą (stąd właśnie wzięła się nazwa „pył diamentowy”). Taki sam efekt mogą stworzyć sztuczne źródła światła. Wygląda to, jakby w powietrzu unosił się brokat.  W rzadkich przypadkach, opad pyłu diamentowego jest na tyle gęsty, że tworzy wrażenie zamglenia powietrza. Widoczność nie spada jednak do tak niskiej odległości, jak ma to miejsce w trakcie trwania mgły lodowej. Pył diamentowy jest widoczny w powietrzu na skutek załamania promieni świetlnych. Zależnie od zagęszczenia, kształtu kryształków lodu i wysokości, na której występują, pył diamentowy może prowokować kilka spektakularnych zjawisk optycznych. Jednym z najczęstszych jest halo. To określenie dotyczy łuków i okręgów, które pojawiają się na niebie wokół Słońca lub Księżyca. Wygląda to jak tęczowa aureola otaczająca widoczne na niebie ciała niebieskie. Takie zjawisko może wystąpić, gdy na niebie pojawią się pierzasto-warstwowe chmury cirrostratus, wypełnione sześciokątnymi kryształkami lodu. W pewnych warunkach, wokół słońca można też zaobserwować tzw. podsłońca. Pod tym pojęciem kryje się specyficzna odmiana zjawiska halo, w postaci jasnej plamy widocznej pod Słońcem, pod horyzontem. Podłońce powstaje w następstwie odbicia promieni słonecznych od znacznej ilości płaskich kryształków lodu o orientacji poziomej. Mogą mu towarzyszyć podsłońca poboczne, widoczne na tej samej wysokości. Te specyficzne zjawiska najłatwiej obserwuje się z poziomu powyżej chmur. Innym interesującym zjawiskiem jest słup słoneczny. Pojawia się w mroźne poranki lub wieczory, gdy Słońce znajduje się pod horyzontem lub tuż ponad nim. W sprzyjających warunkach, promienie słoneczne zaczynają załamywać się i odbijać od kryształków lodu, które tworzą chmury wysokiego piętra. W niektórych przypadkach, słup osiąga widowiskową wysokość. Może się wówczas wydawać, że sięga zenitu. Znacznie rzadziej tworzą się małe słupy, które unoszą się tuż nad horyzontem. Najrzadszym zjawiskiem są wielokolorowe słupy słoneczne. Taki optyczny spektakl powstaje wyłącznie podczas najbardziej mroźnych poranków i wieczorów, gdy chmury nie występują lub gdy na niebie pojawiają się wyłącznie chmury wysokiego piętra.  W obszarach zurbanizowanych, pył diamentowy może przyczynić się do wystąpienia zjawiska słupów świetlnych. Pojawia się ono w mroźne noce, na terenach oświetlonych. Przypomina pionowe słupy świetlne, a powstaje w ten sam sposób, co słup słoneczny – poprzez załamanie i odbicie światła przez lodowe kryształki. W tym przypadku, charakterystyczna smuga przyjmuje ten sam kolor, jaki ma źródło światła, które ją wywołało. Wraz z słupami świetlnymi, częściowo powstaje też tzw. sztuczne halo. Górna część tych słupów przypomina bowiem łuk styczny."
Gdy na ulice wychodzą brodacze ze Sławatycz... Wyjątkowa tradycja w lubelskiej wsi,https://www.national-geographic.pl/artykul/gdy-na-ulice-wychodza-brodacze-za-slawatycz-wyjatkowa-tradycja-w-lubelskiej-wsi-211230125606,Unknown,['Ludzie'],"Piękna nasza Polska cała – i to nie tylko dzięki malowniczym regionom, ale również wyjątkowym obyczajom. Nie jest tajemnicą, że Polacy są silnie związani z tradycjami. W niektórych miejscach od wielu pokoleń do dziś pielęgnuje się wyjątkowe rzemiosła i zwyczaje. Chyba każdy z nas słyszał o słynnych, bogato zdobionych krakowskich szopkach bożonarodzeniowych czy kurpiowskich palmach wielkanocnych. W ostatnie dni grudnia warto z kolei zajrzeć do Sławatycz na Lubelszczyźnie. Właśnie wtedy na ulice wsi wychodzą brodacze. Sławatycze są położone w województwie lubelskim, nad Bugiem, tuż przy granicy z Białorusią. Najbliższe duże miasto to Biała Podlaska oddalona o niecałe 50 kilometrów. O niewielkiej wiosce (według spisu ludności w 2011 r. zamieszkiwało ją 1104 osób) głośno robi się pod koniec grudnia, dzięki lokalnej tradycji związanej z brodaczami. Tak właśnie nazywają się przebierańcy, którzy wychodzą na ulice w trzy ostatnie dni kończącego się roku. W tym czasie kolędują i składają życzenia noworoczne mieszkańcom, ale nie tylko. – Biorą dziewczę na hocki, czyli łapią je i podrzucają do góry. W ten sposób żegnają stary rok i wszystko, co było złe – tłumaczy Arkadiusz Misztal, wójt gminy Sławatycze w rozmowie z PAP.  Przebrani panowie są atrakcją nie tylko dla ludzi ze Sławatycz, ale również z okolic. Co roku wioskę odwiedzają goście zafascynowani lokalną tradycją. Brodaczy łatwo rozpoznać po charakterystycznych strojach. Obowiązkowym elementem jest oczywiście broda, zgodnie z tradycją wykonana z lnianego włókna. Ma ona symbolizować długie życie, duże doświadczenie i bogactwo przeżyć. Poza tym brodacz nie może wyjść na ulice bez ogromnego kapelusza (około 80 cm) z kwiatami, maski z długim nosem, kożucha i długiego kija.  Ile dokładnie liczy ta tradycja? Tego nie wiadomo, ale najstarsi, 90-letni mieszkańcy wsi mówią, że brodacze ze Sławatycz pojawiali się już we wspomnieniach ich dziadków. Zwyczaj jest więc znany i pielęgnowany przynajmniej od XIX w. Dawniej stroje przygotowano od początku adwentu. Dziewczęta szykowały kolorowe kwiaty z bibuły, a chłopcy robili maski. W trzy ostatnie dni starego roku za brodaczy przebierają się młodzi mężczyźni, jednak zaraz po świętach w nietypowych strojach można zobaczyć również dzieci. Dawniej, kiedy nie było jeszcze telewizji i dyskotek, brodacze ze Sławatycz cieszyli się ogromną popularnością we wsi. Po ulicach chodziło wówczas 40, a nawet i więcej przebranych mężczyzn. Obecnie jest ich znacznie mniej. Tradycję podtrzymuje Bolesław Szulej, dyrektor GOK i organizator konkursu na najpiękniejszy strój brodacza. W ten sposób kolejne pokolenia poznają miejscowe zwyczaje. Uczestnicy tegorocznego konkursu nie ukrywają, że chcą bawić, a nie straszyć. Zdarza się jednak, że dziewczęta i dzieci uciekają przed nimi w popłochu. Post udostępniony przez The First News (@thefirstnews_com) W tym roku Minister Kultury i Dziedzictwa Narodowego wpisał zwyczaj żegnania starego roku w strojach brodaczy na krajową listę niematerialnego dziedzictwa kulturowego. Wcześniej przez 1,5 roku kompletowana była dokumentacja, w tym rozmowy z najstarszymi mieszkańcami wsi czy archiwalne zdjęcia. Wójt gminy zapowiada, że władze samorządowe będą ubiegać się o wpisanie sławatyckiej tradycji na światową listę UNESCO."
"Najnowsze badania potwierdzają, że pterozaury miały pióra, a co więcej – były różnokolorowe!",https://www.national-geographic.pl/artykul/najnowsze-badania-potwierdzaja-ze-pterozaury-mialy-piora-a-co-wiecej-byly-roznokolorowe-220421034949,Unknown,"['Odkrycia', 'Historia']","To, że niektóre prehistoryczne gady oprócz łusek mogły mieć pióra, wiemy nie od dziś. Paleontolodzy odkryli już ponad 40 rodzajów dinozaurów, które miały upierzenie. To między innymi Deinonych, rodzaj niewielkiego teropoda, który żył we wczesnej kredzie oraz Protarcheopteryx z grupy owiraptozaurów. Podobnie jest z pterozaurami. Jednak do tej pory badacze nie byli pewni, kiedy pojawiły się pierwsze gatunki tych latających gadów, które były opierzone. Problem z identyfikacją piór w skamieniałościach jest taki, że bardzo łatwo pomylić je z pozostałościami po rozkładających się włóknach kolagenowych w skórze gadów. Dlatego też paleontolodzy już od lat spierają się, czy pterozaury mogły być stworzeniami upierzonymi, czy nie. Najnowsze badania, które zostały opublikowane na łamach czasopisma naukowego ""Nature"", mogą rzucić nowe światło na naszą wiedzę o upierzeniu pterozaurów i raz na zawsze rozwiać wszelkie wątpliwości. W najnowszych badaniach paleontolodzy wzięli na tapet skamieniałość tupandaktyla (Tupandactylus imperator), którą odnaleziono w skale wapiennej w północno-wschodniej Brazylii. To rodzaj pterozaura z rodziny tapeżar. Charakteryzował go pokaźny grzebień na głowie. Analiza skamieniałości wykazała, że mógł mieć ok. metra długości, a rozpiętość skrzydeł wynosiła nawet 5 metrów. Teraz okazuje się, że naukowcy wśród szczątków organicznych odkryli ślady piór. – Muszę przyznać, że nie spodziewaliśmy się, że odkryjemy coś takiego – mówi Aude Cincotta, paleontolożka z University College Cork w Irlandii. – Pióra, które odkryliśmy, raz na zawsze kończą debatę o tym, czy pterozaury były upierzone, czy nie. Wyraźnie widać ich ślady, które są praktycznie na całej długości ciała zwierzęcia. Dokładnie tak, jak u współczesnych ptaków – dodaje uczona. Dotychczas naukowcy byli zgodni co do tego, że pterozaury pokrywały włókna, które jedynie przypominały upierzenie. Naukowcy podejrzewają, że istnieją dwa scenariusze ewolucji piór. Pierwszy zakłada, że pterozaury odziedziczyły pióra po awemetatarsalach. To klad archozaurów, który łączy zarówno dinozaury, jak i gady latające. Możliwe jest również, że ta cecha wyewoluowała niezależnie wśród różnych gatunków prehistorycznych stworzeń. Na podstawie badań metodą mikroskopii elektronowej, badacze w strukturach piór odkryli obecność licznych melanosomów. To ciałka wchodzące w skład melanocytów - komórek, które produkują melaninę. Oznacza to, że T. imperator prawdopodobnie mógł mieć niezwykle barwne upierzenie, szczególnie na swoim ogromnym grzebieniu. Uczeni sugerują, że taka różnorodność kolorów mogła być swoistym narzędziem do identyfikacji poszczególnych osobników. Dodatkowo ciekawa kolorystyka piór samców wpływała na ich atrakcyjność w okresie godowym."
W 40 dni przepłynęła Atlantyk. Brytyjka nową rekordzistką,https://www.national-geographic.pl/artykul/w-40-dni-przeplynela-atlantyk-nowy-rekord-nalezy-do-brytyjki-220502010444,Magdalena Bryś,['Ludzie'],"Victoria Evans z zawodu jest brytyjską prawniczką specjalizującą się w branży sportowej, pracowała wcześniej m.in. dla UEFA i Red Bulla. Jednak sport jako aktywność fizyczna pojawił się nieco później. Nie stanowiło to jednak przeszkody, by podjęła wyzwanie, jakim było przepłynięcie Atlantyku. 11 lutego 2022 r. wyruszyła z Teneryfy na Barbados, pokonując dystans 4740 kilometrów w 40 dni, 21 godzin i 1 minutę. Według organizacji Ocean Rowing Society aż 163 razy podejmowano próbę przepłynięcia tej trasy, w tym 30 razy samotnie. Pomimo ekstremalnych warunków pogodowych i wielu niebezpieczeństw – między innymi rekinów – Victorii Evans udało się pobić poprzedni rekord o 8 dni. Choć cała wyprawa zakończyła się happy endem, nie brakowało kryzysowych momentów. Brytyjka bardzo tęskniła za domem, ale wiedziała, że powinna być skoncentrowana na głównym celu, jakim jest pobicie rekordu. Jak sama przyznaje, najbardziej obawiała się czyszczenia spodu łodzi, ponieważ wymagało to od niej samodzielnego wejście do wody głębokości 5 km. Musiała to robić przynajmniej raz w tygodniu. Na podkładzie miała ze sobą tratwę ratunkową i specjalny spadochron, które mogła wykorzystywać, gdy warunki były niesprzyjające i ciągnęły łódkę w złym kierunku. Miała również sprzęt bezpieczeństwa, czyli elektroniczny sygnalizator do wezwania pomocy oraz zestaw medyczny. Post udostępniony przez Victoria Evans (@seachangesport) Victoria przygotowywała się do wyprawy prawie 4 lata. Przede wszystkim pod kątem fizycznym, ale również w ramach treningu mentalnego, dlatego korzystała z pomocy coacha sportowego. Pracowała też z firmą Firstbeat, która pomagała jej w monitorowaniu rytmu snu i określenia rytmu dobowego, czyli ile potrzebuje czasy na odpoczynek i regenerację oraz kiedy jest najlepszy czas na sen. Finalnie podczas ostatnich przygotowań musiała zrezygnować z pracy, by w pełni poświęcić się treningom. Jej przygoda ze sportem rozpoczęła się niedawno. Jako nastolatka walczyła z depresją i zaburzeniami odżywiania. Unikała jakiejkolwiek aktywności. W wieku 27 lat przez przypadek odkryła swoją pasję do sportu podczas przeprowadzki do Szwajcarii. Dołączyła tam do grupy aktywnych sportowo kobiet. Weekendy zaczęła spędzać w górach, na bieganiu, wspinaczce czy jeżdżąc na rowerze. Tam po raz pierwszy dostrzegła wpływ aktywności nie tylko na jej kondycję fizyczną – stała się silniejsza i bardziej pewna siebie. Pierwszym jej większym wyzwaniem było zdobycie Mont Blanc, Kilimandżaro i Gran Paradiso w ciągu 5 tygodni, a później przebiegnięcie półmaratonu. Jeszcze do 2019 roku nie pływała łodzią wiosłową, aż do momentu, gdy po powrocie do Anglii spotkała kolegę, który miał zamiar wziąć udział w Talisker Whiskey Atlantic Challenge, oceanicznym wyścigu wioślarski z Wysp Kanaryjskich na Indie Zachodnie. To wzbudziło jej ogromne zainteresowanie i stało się nowym celem do realizacji. Wcześniej nigdy nie wyobrażała sobie, że podejmie się wyzwania na taką skalę. Post udostępniony przez Victoria Evans (@seachangesport) Victoria wiedziała, że aktywności sportowe zmieniły wiele w jej życiu. Zdawała sobie sprawę, że wyzwanie przepłynięcia Atlantyku powinna połączyć ze wsparciem organizacji charytatywnej. W ramach jej projektu Sea Change Sport wspomogła zbiórką brytyjską organizację Women In Sport, której misją jest umożliwienie każdej dziewczynce i kobiecie dostępu do aktywności sportowych oraz zmiany postrzegania ich roli w sporcie. Victoria opowiedziała o swoim celu wyprawy dla National-Geographic.pl. Chciałam, aby wyzwanie było na tyle duże, aby przyczyniło się do dyskusji na temat potrzeby większej równości płci w sporcie. Sport przyczynił się do pozytywnych zmian w moim życiu, dlatego stał się moją pasję, oprócz pracy jako prawniczki sportowej. Moim celem było zwrócenie uwagi na aktualne problemy, dawanie przykładu innym kobietom i zbiórka dla Women In Sport, organizacji charytatywnej, która przyczynia się do dużych zmian w sporcie. Zarówno w swoich osobistych, jak i zawodowych doświadczeniach była świadkiem wielu barier w sporcie, jakie istnieją dla kobiet, jak muszą walczyć o zmianę przepisów i kształtować politykę, która zwiększy ich aktywność i zapewni większe możliwości – przyznaje.  Kobiety są statystycznie mniej aktywne niż mężczyźni, ale na to składa się wiele czynników społeczno-ekonomicznych i kulturowych. Twierdzi, że aby to zmienić, działania powinny być podejmowane na poziomie branży sportowej, wspierania zmian w polityce i parytetach, by kobiety też mogły kształtować przyszłość sportu. Marki sportowe poprzez swoje kampanie powinny też mocniej inspirować, przekazywać wiedzę oraz promować rolę dziewczynek i kobiet – dodaje.  Post udostępniony przez Victoria Evans (@seachangesport)"
Brytyjska firma wypuści na wolność miliardy genetycznie zmodyfikowanych komarów. Czy to dobry pomysł?,https://www.national-geographic.pl/artykul/amerykanska-firma-wypusci-na-wolnosc-miliardy-genetycznie-zmodyfikowanych-komarow-220413010512,Unknown,['Nauka'],"7 marca amerykańska Agencja Ochrony Środowiska ogłosiła, że firma Oxitec otrzymała zgodę na rozpoczęcie swojego projektu, który ma potrwać do 2024 roku. W ciągu dwóch lat biotechnologiczna korporacja ma uwolnić aż do 2,4 miliarda komarów, które zostały genetycznie zmodyfikowane. Przypomnijmy, że wcześniej podobną zgodę firma otrzymała na terenie Florydy.   Już tego lata genetycznie zmodyfikowane insekty mają opuścić swoje laboratoria. Mają jeden cel. Chodzi o to, by zmniejszyć populację komarów, które przenoszą wiele śmiertelnych chorób. Genotyp owadów został zmieniony w taki sposób, aby ich potomstwo stało się bezpłodne. Naukowcy wierzą, że w ten sposób uda się ograniczyć rozprzestrzenianie się zakażeń m.in. Ziką, dengą i żółtą gorączką. Przedstawiciele firmy Oxitec twierdzą, że ich projekt może pomóc uratować znaczną część ludzkości przed inwazyjnym komarem Aedes aegypti. To groźny afrykański gatunek tego insekta. Jego populacja ostatnimi laty znacznie zwiększyła zasięg w obydwu Amerykach. Wyhodowane w laboratoriach samce, które zostały oznaczone kodem OX5034, mają na wolności krzyżować się z samicami A. aegypti. Naukowcy zawracają uwagę na to, że potomstwo tych dwóch komarów ma być całkowicie „przyjazne” dla środowiska, a w szczególności dla ludzi. Należy podkreślić również, że samce, które zamierza wypuścić Oxitec, nie stanowią bezpośredniego zagrożenia dla człowieka, ponieważ nie gryzą. Uczeni przekazali również, że genom komarów został tak zmieniony tak, aby ich potomstwo umierało jeszcze przed osiągnięciem dojrzałości. Pojawiają się jednak głosy krytyki wobec planów firmy Oxitec. Część środowiska naukowców, która nie była zaangażowana w badania, twierdzi, że tego rodzaju eksperymenty to zagrożenie dla bioróżnorodności. Dodają również, że nie ma wystarczających danych, jakie realne konsekwencje może spowodować wypuszczenie tak dużej liczby komarów GMO. Przedstawiciele Oxitec odpowiadają, że firma wybrała akurat Kalifornię, ponieważ dostrzegają ryzyko coraz większego rozprzestrzeniania się tam tego groźnego gatunku komara. Kilka lat temu ta biotechnologiczna korporacja przeprowadziła identyczny eksperyment w Brazylii. Okazuje się, że ten akurat okazał się fiaskiem. Populacja A. aegypti na początku programu faktycznie znacznie się skurczyła. Niestety, po 18 miesiącach liczebność insektów wróciła do normy, a niektóre badania pokazały, że nawet wzrosła w stosunku do tej sprzed eksperymentu. Uczeni zwracają uwagę, że dużym problemem może być brak jakiejkolwiek kontroli nad rozmnażaniem się nowych komarów. Ponadto „armia” komarów może mieć negatywny wpływ na inne gatunki, a nawet doprowadzić do powstania jeszcze bardziej niebezpiecznych hybryd. W 2019 r. naukowcy z Uniwersytetu Yale udowodnili, że metoda ta nie jest w pełni skuteczna. Ich badania wykazały, że owady z Oxitec przeniosły swój materiał genetyczny do lokalnej brazylijskiej populacji komarów. Natalie Kofler, bioetyczka z Uniwersytetu Harvarda twierdzi, że w Kalifornii nigdy nie stwierdzono przypadku, żeby Aedes aegypti przenosił jakiekolwiek choroby. Dodatkowo zarzuca firmie Oxitec, że jej badania są zbyt mało przejrzyste."
W Polsce mieszka i pracuje nawet 128 tys. niewolników. Na czym polega współczesne niewolnictwo?,https://www.national-geographic.pl/artykul/w-polsce-mieszka-i-pracuje-nawet-128-tys-niewolnikow-na-czym-polega-wspolczesne-niewolnictwo,Katarzyna Sroczyńska,['Ludzie'],"Niewolnictwo zostało zdelegalizowane, jest zakazane prawem, ale nie zniknęło. Przestało tylko być jawne i łatwo dostrzegalne. Jak sądzisz? Czy kiedykolwiek spotkałeś niewolnika? Maria z Ukrainy, 28 lat: „Mieszkałam w małej wsi. Mam mamę i babcię, dwie siostry, jedna ma niepełnosprawne dziecko. Tylko ja mogłam im pomóc, ponieważ nie założyłam jeszcze rodziny. Do Warszawy przyjechałam cztery lata temu. Wszystkie pieniądze, które posiadałam, włożyłam w swój wyjazd do Polski. (…) Obiecano nam, że pensja będzie wynosić 700 dolarów, pracować będziemy jako pomocnice kucharza. Okazało się, że te wszystkie obietnice były oszustwem. (…) Pracowałyśmy jako kucharki w restauracji. Było bardzo trudno, nie znałyśmy języka. Praca była bardzo ciężka, trzeba było rozładowywać duże dostawy, przyjmować towar, gotować. Nie było nawet czasu zjeść. Pieniędzy nie miałyśmy, jedzenie kupowałyśmy z napiwków. Po przepracowaniu jednego miesiąca dostałam nieco ponad 300 zł. (…) Najważniejsze było dla mnie wtedy przeżyć. Zmęczona byłam tak, że nawet nie miałam siły myśleć o dokumentach albo o zmianie pracy, mieszkania. (…) Pracowałam nieraz 13 dni pod rząd i miałam jeden dzień wolny, żeby się wyspać i uprać sobie ubrania. (…) Z powodu tak ciężkiej pracy w ciągu 2,5 roku byłam dwa razy w szpitalu. Czasami nie mogłam wstać z łóżka, nie miałam siły”. Konstantin z Rumunii, mężczyzna z niepełnosprawnością, zmuszany do żebrania w wielu krajach Europy, także w Polsce: „W 2008 r. do wsi w Rumunii, w której mieszkałem, przyjechali Cyganie. Szukali chętnych do pracy. Umowa była taka, że oni mi załatwią transport do Grecji. Ja pożebrzę dla nich przez dwa, dwa i pół miesiąca, oswoję się, zaaklimatyzuję, a potem znajdę inną pracę. Zgodziłem się, bo nie byłem na tyle samodzielny, by taki wyjazd do obcego kraju zorganizować. Żebraliśmy, ile się dało. Czasami całe dnie. Tak długo, aż po nas przyszli. Po kilku dniach stwierdzili jednak, że za mało zarabiam i przed pracą powinienem wypić. Tak więc zaczęli mi kupować alkohol. Od razu zaczęło mi iść lepiej, moje dochody skoczyły nawet do 120 euro dziennie. Po wypiciu byłem bardziej odważny i wtedy do moich klientów podchodziłem bardziej natarczywie. (…) Po dwóch miesiącach powiedzieli mi, że nie mogę odejść. Jak zareagowałem? Chciałem się od nich uwolnić. Jak spotykałem kogoś, kto mówił po rumuńsku, to prosiłem go o pomoc. Ale nigdzie nie znalazłem wsparcia. Oni cały czas mieli mój dowód osobisty, więc musiałem do nich wracać. Bili mnie. (…) Byłem ich skarbem, maszynką do zarabiania pieniędzy. Oni kupowali za nie samochody, domy. Nigdy nie dostałem od nich ani grosza, a wszystko, co zarabiałem, oddawałem”. Na świecie żyje 40,3 mln niewolników – wynika z Global Slavery Index (dane za 2016 r.), opublikowanego przez Walk Free Foundation, organizację zwalczającą różne formy współczesnego niewolnictwa. W Polsce – według tych samych wyliczeń – 128 tys. – Trudno o precyzyjne dane, opieramy się na szacunkach. Ale Polska nadal jest krajem na dorobku i Polacy w dalszym ciągu padają ofiarą handlarzy ludźmi – mówi Joanna Garnier, wiceprezeska Fundacji przeciwko Handlowi Ludźmi i Niewolnictwu La Strada. – Również prawdopodobieństwo, że na ulicy spotkamy osobę, która jest zniewolona, jest dość spore. Z pracą przymusową i handlem ludźmi mamy do czynienia w wielu sektorach gospodarki, w wielu mniejszych i większych biznesach. Niewolnictwo przynosi ogromne zyski. Na broni czy narkotykach zarabia się tylko raz, sprzedając je. Człowieka można wykorzystywać przez wiele lat, stale czerpiąc z tego korzyści finansowe. Na świecie zysk z pracy przymusowej sięga 150,2 mld dol. rocznie. Zdaniem Walk Free Foundation krajem z najwyższym odsetkiem niewolników na świecie jest Korea Północna. Część z nich jest zmuszana do pracy w ojczyźnie, głównie w obozach pracy. Większość jednak rząd w Pjongjangu wysyła za granicę, najwięcej prawdopodobnie do Rosji, ale nie tylko. W 2017 r. duńscy dziennikarze ujawnili, że Koreańczycy byli zatrudniani między innymi w polskich stoczniach. W 2006 r. dziennikarze „Gazety Wyborczej” pisali o dziewięciu Koreańczykach pracujących niewolniczo w Stoczni Gdańskiej. Zarabiali o połowę mniej niż Polacy, ale i tak nie dostawali tych pieniędzy. Na ich konto w Korei trafiało 60 zł miesięcznie, resztę z 2,5 tys. zł zabierał rząd. Na pracy przymusowej korzystają jednak nie tylko autorytarnie rządzone państwa, ale również firmy, także te znane. W lipcu 2021 roku Stany Zjednoczone zakazały importu towarów z Sinkiangu, regionu leżącego w zachodnich Chinach. Uznały, że są one w dużej mierze produkowane z udziałem siły niewolniczej. Od lat na reedukację do obozów pracy przymusowej Chińczycy wysyłają tam Ujgurów i innych przedstawicieli mniejszości muzułmańskiej. Według Strategic Policy Institute z taniej siły roboczej korzystały m.in. Apple, Adidas i Nike (nie bezpośrednio, ale przez podwykonawców). Nawet 100 tys. niewolników pracuje w gospodarstwach rolnych we Włoszech. Ponad dekadę temu media donosiły o zatrudnianych tam niewolniczo Polakach (na przykład na plantacjach pomidorów). Teraz częściej czyta się o innych mieszkańcach Europy Wschodniej, Afryki Północnej i Subsaharyjskiej. Organizacja Medici con l’Africa Cuamm z Padwy alarmowała, że na włoskich polach trup ściele się jak na polu bitwy. W ciągu sześciu lat tylko z przepracowania zmarło tam 1,5 tys. osób. fot. Shutterstock Szwalnie w Argentynie i Brazylii, Chinach i Wietnamie. Fabryki bawełny w Uzbekistanie i Kazachstanie. Rybołówstwo w Tajlandii, Hiszpanii czy Japonii. Plantacje kakao w Ghanie i na Wybrzeżu Kości Słoniowej. Kopalnie diamentów w Angoli. Plantacje ryżu w Indiach i Birmie. Kopalnie złota w Kongu i Peru. Tkalnie dywanów w Pakistanie. Fabryki AGD w Chinach i Malezji. Ta lista jest niepełna, a we wszystkich tych miejscach istnieje ryzyko pracy niewolniczej. „Każdego dnia w 2016 r. ponad 40 mln ludzi – z czego 70 proc. stanowią kobiety i dziewczynki – było przemocą zmuszanych do pracy lub żyło w małżeństwie z przymusu” – tak swoje dane tłumaczą autorzy Global Slavery Index. Małżeństwo wbrew własnej woli, handel ludźmi i praca przymusowa to główne formy współczesnego zniewolenia na świecie. Polki i Polacy najczęściej bywają werbowani i wykorzystywani do pracy przymusowej, żebrania, kradzieży lub wyłudzania świadczeń oraz kredytów za granicą. Dodatkowo kobiety zmuszane są do prostytucji i innych usług seksualnych, i w kraju, i za granicą. Dzieje się to jednak rzadziej niż jeszcze kilka lat temu. Kto najczęściej pada ofiarą zniewolenia? Zdaniem Joanny Garnier z La Strady, trudno o modelowy profil ofiary handlu ludźmi. „Sprawca szuka kogoś, kto będzie podatny. Bazuje na marzeniach ofiar i na ich wielkim pragnieniu zmiany życia. Ale też na deficytach, choćby braku znajomości języka czy braku wiedzy o realiach życia i przepisach prawnych w nowym kraju” – mówi Garnier. Jak podkreślają autorzy raportu „Handel ludźmi w Polsce” MSWiA, jesteśmy „jednocześnie krajem pochodzenia, krajem tranzytowym oraz krajem docelowym dla ofiar handlu ludźmi”. Przebywające na terenie Polski ofiary to najczęściej obywatele Rumunii, Bułgarii oraz Ukrainy. A także państw azjatyckich, m.in. Wietnamu, Filipin, Sri Lanki. Wśród niewolników na świecie są również dzieci. Młodsze niż trzynastoletnie pracują choćby na plantacjach kawy w Gwatemali – ich dzienny zarobek jest niewiele wyższy niż cena kubka latte. Tak było na wszystkich 12 plantacjach, które w ramach dziennikarskiego śledztwa odwiedzili wysłannicy brytyjskiej telewizji Channel 4. W kawę zaopatrywały się tam Nespresso i Starbucks. To tylko jeden przykład, ale z danych Biura Narodów Zjednoczonych ds. Narkotyków i Przestępczości (UNODC) wiadomo, że liczba dzieci wśród ofiar handlu ludźmi w ostatnich 15 latach się potroiła. W Polsce co prawda dzieci nie są przymuszane do pracy, ale istnieje problem małych cudzoziemców pozostających bez opieki. Nikt nie wie, ilu ich jest. Tymczasem „opiekę” nad nimi przejmują handlarze ludźmi. Sytuację dodatkowo pogorszyła pandemia. „Miliony kobiet, dzieci i mężczyzn na całym świecie nie ma pracy, szkoły i wsparcia społecznego w trwającym kryzysie COVID-19, co naraża je na większe ryzyko handlu ludźmi” – powiedział Ghada Waly z UNODC. A jak na sytuację wpływa to, co dzieje się przy naszej wschodniej granicy? „Przemyt ludzi to umożliwianie im przekroczenia granicy, a handel nimi to przewożenie ich w celu wykorzystania. Te dwie rzeczywistości mogą się jednak zbiec. Bo osoba, która została gdzieś nielegalnie przewieziona, jest bezradna. Ze szponów przemytnika może przejść w szpony handlarza” – mówi Joanna Garnier.  Zwłaszcza że nie budujemy polityki imigracyjnej i nie uczymy się wspólnego życia, w którym obok siebie, z uważnością i szacunkiem, mieszkaliby i pracowali ludzie z różnych kultur i społeczności etnicznych. Prof. Kavin Bales, współautor Global Slavery Index, zachowuje mimo wszystko optymistyczną perspektywę: „Czas odłożyć na bok poglądy, że niewolnictwo jest ogromną, niezrozumiałą i niepowstrzymywalną zbrodnią. Nadszedł czas, aby wyobrazić sobie, a następnie zacząć budować początek końca niewolnictwa”. Joanna Garnier radzi, żeby przyjrzeć się choćby sprzedawcy kebabów: jest za ladą wieczorem. Czy był w tym samym miejscu także rano? Wygląda na zmęczonego? Smutnego? Może warto zamienić z nim kilka słów."
Sygnał radiowy dobiegający z centrum naszej galaktyki zadziwił naukowców,https://www.national-geographic.pl/artykul/sygnal-radiowy-dobiegajacy-z-centrum-naszej-galaktyki-zadziwil-naukowcow,Unknown,"['Odkrycia', 'Kosmos']","Sygnał, o którym mowa, został wykryty przy użyciu radioteleskopu Square Kilometre Array Pathfinder Variables and Slow Transients (ASKAP VAST) Survey znajdującego się w Australii. Od nazwy teleskopu i współrzędnych na niebie, sygnał otrzymał mało porywające oznaczenie „ASKAP J173608.2-321635”. Do jego odkrycia doszło w ubiegłym roku, kiedy to astronomowie z Australii wykryli tajemniczą emisję fal radiowych dochodzących z okolic centrum naszej galaktyki. Po wykryciu sześciu sygnałów radiowych w ciągu w sumie dziewięciu miesięcy w 2020 roku, astronomowie próbowali znaleźć obiekt w świetle widzialnym, jednak bezskutecznie. W związku z tym skorzystali z radioteleskopu Parkes (o odkryciach z udziałem którego, pisaliśmy niedawno tutaj), ale i tym razem nie udało im się wykryć dokładnego źródła.    Tara Murphy, astrofizyczka z Uniwersytetu w Sydney i współautorka pracy powiedziała: „Spróbowaliśmy użyć bardziej czułego radioteleskopu MeerKAT w RPA. Ponieważ sygnał był przerywany, obserwowaliśmy go przez 15 minut co kilka tygodni, mając nadzieję, że zobaczymy go ponownie. Sygnał istotnie powrócił, ale stwierdziliśmy, że zachowanie źródła było dramatycznie różne – źródło zniknęło w ciągu jednego dnia, mimo że w naszych poprzednich obserwacjach przy użyciu australijskiego radioteleskopu ASKAP emitowało sygnał tygodniami"". Ze względu na charakterystykę emisji, naukowcy na początku twierdzili, że mają do czynienia z pulsarem, czyli wirującą niezwykle szybko, gwiazdą neutronową lub „białym karłem”, która emituje wiązki promieniowania elektromagnetycznego. Promieniowanie to może być obserwowane tylko w momencie, w którym wiązka promieniowania skierowana jest bezpośrednio w kierunku Ziemi (co można obrazowo  porównać do latarni morskiej, której światło widoczne jest jedynie w chwili, gdy jego źródło jest skierowane w stronę obserwatora). W związku z tym, dociera ono do nas w „pulsach”, skąd nazwa tych obiektów.  Jednak sygnały, które odebrał australijski radioteleskop były nieregularne, a brak innych fal elektromagnetycznych oznaczał, że, jak stwierdził David Kaplan, współautor pracy i astrofizyk z Uniwersytetu Stanowego Wisconsin w Milwaukee Kaplan, musiałby to być naprawdę „dziwny pulsar"". 
  Naukowcy mają kilka pomysłów na to, czym mogło być źródło sygnału radiowego, ale nie są pewni żadnego z nich. Wzór fal radiowych wykazuje podobieństwa do klasy obiektów zwanych „Galactic Centre Radio Transients” (GCRT, co można przetłumaczyć jako Przejściowe Źródła Sygnałów Radiowych z Centrum Galaktyki), choć i tu występują pewne różnice. GCRT nie są jednym konkretnym obiektem, ale raczej grupą obiektów, które emitują fale radiowe z obszarów wokół centrum Drogi Mlecznej, które nie mają określonej tożsamości.

""Jeśli chodzi o to, dlaczego źródło przestaje emitować, może to być coś związanego z niestabilnością pola magnetycznego obiektu, który emituje fale. Pola magnetyczne mogą się splątać, a następnie uwolnić energię w eksplozjach"", powiedział David Kaplan, dodając:  „Dzieje się tak np. z naszym Słońcem, z magnetarami i innymi rodzajami kosmicznych obiektów”. "
Dlaczego wikingowie opuścili Grenlandię?,https://www.national-geographic.pl/artykul/dlaczego-wikingowie-opuscili-grenlandie,Unknown,"['Odkrycia', 'Historia']","Wikingowie dotarli na Grenlandię ponad 1000 lat temu. Stało się to przypadkiem. Żeglarze, którzy płynęli na Islandię zboczyli z kursu, prawdopodobnie w wyniku sztormu i odkryli ten arktyczny ląd. Uznaje się, że Eryk Rudy znany również jako Eryk Thorwaldsson był założycielem pierwszej osady na Grenlandii. Wikingowie zamieszkiwali te ziemie aż do XIV-XV wieku. To, dlaczego opuścili swoje wioski do dzisiaj spędza sen z powiek historykom. Na przestrzeni lat pojawiło się wiele teorii, dotyczących końca ich osadnictwa w Arktyce. Niektóre mówią o problemach demograficznych lub czynnikach gospodarczych, a inne o zmianach klimatu. Najnowsze badania rzucają światło na tę niewyjaśnioną tajemnicę.  Wikingowie opisywani są w przekazach i legendach jako odważni i niepokonani. Jednakże nawet najbardziej niezwyciężeni wojownicy muszą w końcu trafić na godnego przeciwnika. W tym przypadku wygrała przyroda. Według najnowszych badań wikingowie opuścili swoje wioski w wyniku nasilających się powodzi. Naukowcy odkryli, że w XV wieku znacznie podniósł się poziom wody,  doprowadziło do zatopienia dużego fragmentu linii brzegowej Grenlandii. Najnowsze dane zostały przedstawione 15 grudnia na corocznej konferencji Amerykańskiej Unii Geofizycznej, która odbyła się w Nowym Orleanie. Jak podaje portal LiveScience, badacze ustalili, że miało to związek z tak zwaną małą epoką lodową, którą nastąpiła mniej więcej w XIV wieku i trwała przez pięć stuleci. Średnie temperatury na półkuli północnej spadły wtedy o około 1°C. W wyniku takiego ochłodzenia lądolód grenlandzki znacznie się powiększył. Tę informacje przekazała podczas konferencji naukowej Marisa Julia Borreggine, profesor z Uniwersytetu Harvarda. Borreggine twierdzi, że zwiększająca się pokrywa lodowa znacznie wpłynęła na dociążenie podłoża, na którym się znajdowała. Tereny przybrzeżne stawały się przez to dużo bardziej podatne na powodzie. Badaczka powiedziała również, że drugim ważnym czynnikiem był wzrost masy lodu morskiego. Te dwa czynniki przyczyniły się do podniesienia poziomu wody wzdłuż linii brzegowej. Borreggine zaznacza, że dokładnie w tym miejscu, w którym swoje osady mieli wikingowie. "
O Stonehenge wiemy coraz więcej. Najnowsze odkrycie rzuca nowe światło na słynne stanowisko archeologiczne,https://www.national-geographic.pl/artykul/o-stonehenge-wiemy-coraz-wiecej-najnowsze-odkrycie-rzuca-nowe-swiatlo-na-slynne-stanowisko-archeologiczne-220513110151,Unknown,['Odkrycia'],"Stonehenge to jedna z największych atrakcji turystycznych w Wielkiej Brytanii, a zarazem najbardziej znana budowla megalityczna na świecie. Mimo wielu badań jej pochodzenie i zastosowanie nie zostało potwierdzone, co daje przestrzeń na wiele interpretacji. Jedni twierdzą, że w Stonehenge składano ofiary, inni, że czczono Słońce i Księżyc. Nie tylko Wielka Brytania ma tajemnicze kręgi. Kanadyjskim odpowiednikiem Stonehenge ma być Iniskim Umaapi. Niektórzy badacze wspominają także o niemieckim Stonehenge u naszych zachodnich sąsiadów. Każda nowa teoria i odkrycie związane z megalitami odbijają się głośnym echem w świecie nauki. Czy tym razem poznamy prawdę o Stonehenge? Może nie o samej konstrukcji, ale o terenach, na których powstała – tak. Dzięki pierwszemu szeroko zakrojonemu badaniu indukcji elektromagnetycznej archeolodzy odkryli setki dołów o szerokości ponad 2 metrów. Ich wnioski zostały opublikowane na łamach czasopisma naukowego „Journal of Archaeological Science”. Przełomowego odkrycia dokonali naukowcy z Uniwersytetu w Birmingham i Uniwersytetu Gandawskiego. Jak twierdzą, prehistoryczne doły miał służyć polowaniu na żubry, jelenie i dziki. – Mapy, które tworzymy, dają wgląd w wysokiej rozdzielczości podpowierzchniową zmienność gleby, którą możemy zmierzyć z niespotykaną dotąd precyzją – tłumaczy Philippe De Smedt, profesor nadzwyczajny na Uniwersytecie Gandawskim. Czy kiedyś poznamy prawdę o Stonehenge? / fot. Atlantide Phototravel Zespół wywiercił 60 otworów geoarcheologicznych i wybrał 20 miejsc do przeprowadzenia wykopalisk. Szacuje się, że część dołów została wykopana ludzkimi rękami tysiące lat temu. – Nasze badania dowodzą, że najsłynniejszy obszar archeologiczny Wielkiej Brytanii wciąż ma o wiele więcej tajemnic do odkrycia – komentuje Paul Garwood, wykładowca na Uniwersytecie w Birmingham dla „Independent”. Archeolodzy przeprowadzili wykopaliska w sześciu z 400 dużych wyrobisk. Jedno z nich jest datowane na okres od 8200 do 7800 p.n.e. To 5 tys. lat przed wybudowaniem Stonehenge. Obszar ten mógł być zatem popularnym terenem łowieckim jeszcze na długo przed ustawieniem tajemniczych kamiennych kręgów. Potwierdzają to inne badania opisane w „PLOS”. Autorzy sugerują, że Stonehenge zostało wzniesione na zalesionym terenie, na którym pasły się duże zwierzęta. Co roku Stonehenge odwiedza około miliona osób. / fot. Image Hans Elbers/Getty Images"
Potencjalnie niebezpieczna asteroida przemknie w czwartek blisko Ziemi. Czy jest dla nas zagrożeniem?,https://www.national-geographic.pl/artykul/potencjalnie-niebezpieczna-asteroida-przemknie-w-czwartek-blisko-ziemi-220427120733,Unknown,['Kosmos'],"Asteroida o nazwie 418135 (2008 AG33) zmierza w kierunku Ziemi i już jutro minie naszą planetę. Chociaż NASA określiła planetoidę jako „potencjalnie niebezpieczną”, to nie stanowi dla nas tym razem żadnego zagrożenia. Ciało niebieskie znajdzie się ok. 3,2 mln kilometrów od naszego globu. To mniej więcej osiem razy więcej niż odległość pomiędzy Ziemią a Księżycem. Ostatni raz planetoida mijała Ziemię w bliskiej odległości (jak na kosmiczne standardy) w styczniu tego roku. Wówczas to asteroida (7482) 1994 PC1 przemknęła obok naszej planety. Znalazła się bliżej, ponieważ była w odległości „zaledwie” ok. 1,9 miliona kilometrów. Była również nawet dwa razy większa od 418135 (2008 AG33). Asteroida, która wkrótce minie Ziemię, jest naukowcom bardzo dobrze znana. Po raz pierwszy została odkryta i zidentyfikowana 12 stycznia 2008 roku przez badaczy z Obserwatorium Mount Lemmon. Od tego czasu udało się już obliczyć trajektorię lotu tego ciała niebieskiego. Uczeni ustalili, że planetoida okrąża naszą planetę co ok. siedem lat. Astronomowie przewidują, że kolejny bliski przelot odbędzie się mniej więcej 25 maja 2029 roku. Szacuje się, że asteroida 418135 (2008 AG33) ma średnicę ok. 350–780 m i porusza się z prędkością ok. 37 500 km/godz. Co ciekawe, to nie jedyna planetoida, która w najbliższym czasie znajdzie się blisko Ziemi. 9 maja ciało niebieskie o nazwie 467460 (2006 JF42) również zaliczy bliski przelot obok naszej planety. Obiekt będzie nieznacznie większy i szybszy. Astronomowie uważnie badają obiekty, które poruszają się w po orbitach przecinających orbitę naszej planety. Niektóre z nich zazwyczaj mijają Ziemię, ale są też ciała niebieskie, które znajdują się na kursie kolizyjnym i istnieje realne ryzyko zderzenia. W zależności od rozmiaru planetoidy, skutki takiego zderzenia mogą być różne, od relatywnie niegroźnych, po katastrofalne. Mianem potencjalnie niebezpiecznych asteroid określa się te ciała niebieskie, które zbliżają się na stosunkowo niewielką odległość od Ziemi lub przecinają naszą orbitę. Obiekt potencjalnie niebezpieczny ma co najmniej 150 metrów średnicy, a dystans między naszą planetą a nim musi wynosić nie więcej niż 7,48 miliona kilometrów. Co ważne, wszystkie te obiekty są już znane naukowcom, dlatego często z wieloletnim wyprzedzeniem możemy przewidzieć, kiedy odbędzie się bliski przelot. Informacje o planetoidach, które zmierzają w kierunku Ziemi, często wzbudzają sensację Jednak ryzyko, że uderzy w nas obiekt tak duży, że zniszczy życie na planecie, jest niewielkie. Ostatni raz tak duże uderzenie miało miejsce ok. 66 milionów lat temu, kiedy to asteroida przyczyniła się do wymarcia wszystkich dinozaurów lądowych. Ciało niebieskie, które wyrządza takie szkody, musi mieć średnicę nawet kilkunastu kilometrów. W trakcie badań na Southwest Research Institute naukowcy przeprowadzili symulacje, aby ustalić, jak często dochodzi do tak śmiercionośnych kolizji. Okazuje się, że asteroidy, które mają średnicę większą niż 10 kilometrów, występują co ok. 250–500 milionów lat. Natomiast w ciągu miliarda lat w Ziemię uderzą nawet 32 asteroidy o średnicy większej niż 5 km. Pozostaje pytanie, co możemy zrobić, aby zapobiec takiemu zagrożeniu. Naukowcy od lat pracują nad programami, które mają na celu obronę przed asteroidami. To między innymi misja Double Asteroid Redirection Test (DART), która rozpoczęła się 24 listopada ubiegłego roku. Jej celem jest sprawdzenie technologii, która zapobiega takiej kolizji."
"Mgławica Kraba, czyli niebo przez lornetkę. Poznaj  jeden z najbardziej majestatycznych obiektów na nocnym niebie",https://www.national-geographic.pl/artykul/mglawica-kraba-czyli-niebo-przez-lornetke,Unknown,"['Kosmos', 'Kosmos']","Mgławica Kraba po raz pierwszy została zaobserwowana w 1731 roku przez angielskiego astronoma, Johna Bevisa. Ówczesny stan wiedzy nie pozwalał jednak zrozumieć, czym obiekt jest. Przykładowo Galaktyka Andromedy znana była w tamtym okresie jako Mgławica Andromedy, mimo że wyraźnie różniła się nieco od pozostałych tego typu obiektów. Bagatelizowano to, ponieważ uznano, że Droga Mleczna jest jedyną galaktyką we Wszechświecie. Również i tej sytuacji nie ułatwiał stan techniki. Bevis odkrył Mgławicę Kraba przy pomocy lornetki i nazwał ją „niewielkim obłokiem w gwiazdozbiorze Byka”. Na dokładniejsze obserwacje musiała czekać ponad 100 lat. W 1845 roku został ukończony największy teleskop zwierciadłowy XIX wieku. Słynny „Lewiatan z Parsonstown” był odpowiedzialny za cały szereg pierwszych obrazów głębokiego nieba, w tym właśnie mgławicy Kraba. Podczas pierwszych obserwacji dostrzeżono w niej podobieństwo do skorupiaka i właśnie wtedy nadano jej obecną nazwę. Nazwę, która utrzymała się do dziś, mimo że późniejsze obserwacje zatarły podobieństwo mgławicy do zwierzęcia. Późniejszych odkryć dokonano za pomocą spektroskopu. W dużym uproszczeniu: spektroskop jest urządzeniem, które pozwoliło dokładnie zbadać widmo mgławicy. Dzięki niemu odkryto, że mgławica nie jest skupiskiem gwiazd (jak dotychczas sądzono), a obłokiem gazu, który – co więcej – rozszerzał się we wszystkich kierunkach w przestrzeni. Sprawiało to wrażenie, jakby był pozostałością po potężnej eksplozji. W 1921 roku szwedzki astronom, Knut Lundmark, na podstawie zapisów starożytnych i średniowiecznych chińskich astronomów stworzył zestawienie obserwowanych na przestrzeni wieków gwiazd. Jedna z nich okazała się szczególna – bo oprócz tego, że świeciła wyjątkowo mocno i zanikła, znajdowała się w okolicy Mgławicy Kraba. Lundmark przetłumaczył chińską datę zanotowania informacji na współczesny przekaz, otrzymując datę 4 lipca 1054 roku. Niedługo później, w zapisach arabskich odnaleziono podobną wzmiankę na temat wyjątkowo jasnej gwiazdy, widocznej nawet za dnia, która po pewnym czasie zaczęła pomału zanikać. W obu przypadkach pozycja na niebie i data były do siebie zbliżone. Następnie amerykański astronom, Edwin Hubble obliczył wiek mgławicy Kraba i powiązał ją z gwiazdą z 1054 roku, twierdząc, że to właśnie ta gwiazda pozostawiła po sobie mgławice Kraba w wyniku swojej śmierci – tak zwanej supernowej. Kolejne lata rozwoju techniki przyniosły obserwacje Kraba w różnych długościach fal radiowych. Wykazały one, że mgławica Kraba skrywa we wnętrzu coś, co rozświetla ją od środka. Tym obiektem jest pulsar (inaczej gwiazda neutronowa). Jest to pozostałość po gwieździe, która pozostawiła po sobie mgławicę. To odsłonięte jądro dawnej gwiazdy, które wiruje wokół własnej osi z taką prędkością, że emituje silne promieniowanie rentgenowskie. Istnieje wiele typów mgławic:  Początkowo nie było wiadomo, czy mgławica jest obłokiem gazu, czy skupiskiem gwiazd. Część astronomów stała za tą pierwszą hipotezą, a część za drugą. Wątpliwości rozwiano dopiero analizując linie spektralne mgławicy Kraba. Te wyraźnie wskazywały na obłok gazu pochodzenia gwiazdowego. W 1921 roku przeanalizowano zdjęcia mgławicy Kraba wykonywane na przestrzeni kilkunastu lat i zauważono wyraźnie, że mgławica rośnie. Oznaczało to, że musiała być pozostałością po jakiejś potężnej eksplozji. Wyliczono prędkość jej ekspansji na koło 1500 km/s i na tej podstawie ustalono jej wiek na około 900 lat. Następnie wysunięto hipotezę, że za powstanie mgławicy odpowiedzialna była gwiazda obserwowana w 1054 roku. Podsumowując, przyjmuje się, że mgławica powstała w kwietniu 1054 roku w wyniku eksplozji supernowej typu drugiego. Obecnie ma ponad 950 lat, znajduje się w odległości około 6,3 tysiąca lat świetlnych od Ziemi, a więc relatywnie blisko nas, i rośnie z prędkością 1500 km/s. W jej wnętrzu znajduje się pulsar, który sprawia, że mgławica świeci w specyficzny sposób. Po spojrzeniu na Mgławicę Kraba można dostrzec wyraźne, włókniste struktury, które okalają centrum. Kiedyś te struktury były zewnętrzną warstwą gwiazdy-przodka. Składają się one głównie z wodoru i helu, choć można w nich znaleźć śladowe ilości węgla, tlenu, azotu, żelaza i siarki, a ich temperatura waha się pomiędzy 11 000 K a 18 000 K (10726,85–17726,85 st. C). W centrum mgławicy Kraba znajduje się pulsar. Emituje on silne pole magnetyczne, które napędza całą mgławicę. Obszar dookoła pulsara okazał się jednym z najsilniejszych źródeł fal radiowych, promieniowania rentgenowskiego i jest jednym z najjaśniejszych obszarów widzianych w zakresie fal gamma. Ciekawą rzeczą jest to, że od czasu wybuchu supernowej mgławica Kraba zdaje się rosnąć coraz szybciej. Za przyczynę takiego stanu rzeczy uznaje się wiatr gwiezdny generowany przez pulsara. Silne pole magnetyczne wprawia w ruch cząsteczki znajdujące się wewnątrz mgławicy. Mgławica Kraba jest bez wątpienia majestatycznym obiektem. Charles Messier – francuski astronom i poszukiwacz komet – w swoim katalogu obiektów mgławicowych nie bez powodu umieścił ją na pierwszym miejscu, co wyjaśnia, czemu można natrafić na jej oznaczenie M1. Takich obiektów jednak jest zdecydowanie więcej i cieszą oczy każdego, kto miał okazje zobaczyć je przez okular teleskopu."
"Lekarstwo na CO2? Naukowcy wymyślili, jak zamienić niepotrzebny plastik w pochłaniacz dwutlenku węgla",https://www.national-geographic.pl/artykul/lekarstwo-na-co2-naukowcy-wymyslili-jak-zamienic-niepotrzebny-plastik-w-pochlaniacz-dwutlenku-wegla-220406010505,Unknown,"['Odkrycia', 'Nauka']","Nie będzie przesadą stwierdzenie, że plastik jest dziś wszędzie. Znajdowano go i na dnie Rowu Mariańskiego (11 km pod powierzchnią oceanu), i w odchodach ludzi żyjących na różnych kontynentach. Tani w produkcji, wytrzymały i wielorakiego użytku, od kilkudziesięciu lat jest wytwarzany na masową skalę. Obecnie na Ziemi z taśm fabrycznych zjeżdża dwadzieścia tysięcy plastikowych butelek na sekundę. Znacznie gorzej idzie ich recykling. Rzadko zdajemy sobie sprawę, że „zwykła” plastikowa butelka na wodę może składać się z kilku różnych tworzyw sztucznych. Z czego innego będzie zrobiona zakrętka, z czego innego etykieta, a jeszcze z czego innego sam pojemnik. To sprawia, że odzyskiwanie plastiku jest procesem skomplikowanym, drogim i mało popularnym. Na razie. Grupa chemików ogłosiła właśnie pracę, w której dowodzi, że zużyty plastik może pomóc w walce z innym naszym śmiertelnym wrogiem – dwutlenkiem węgla. Artykuł na ten temat ukazał się w czasopiśmie naukowym „ASC Nano”. Naukowcy skupili się na procesie rozkładu substancji chemicznych zwanym pirolizą. Piroliza polega na ogrzewaniu substancji do ogromnych temperatur w warunkach beztlenowych. Stosowana jest m.in. w przemyśle petrochemicznym do przetwarzania produktów naftowych. Okazało się jednak, że proces ten można ulepszyć. Chemicy z Uniwersytetu Rice odkryli, że jeśli dokona się pirolizy plastiku w obecności octanu potasu, powstają bardzo specyficzne molekuły. Mają one mikroskopijne pory, które idealnie nadają się do wychwytywania i wiązania cząsteczek CO2. To dobry materiał na nowy pochłaniacz dwutlenku węgla. Octan potasu to stosowany na masową skalę dodatek do żywności. Konserwuje ją, zapobiegając rozwojowi pleśni i bakterii. Na etykietach oznaczany jest symbolem E261. Związek ten sprawdza się podczas pirolizy dwóch najpopularniejszych tworzyw sztucznych: polietylenu i polipropylenu. Optymalną temperaturą pirolizy jest 600 st. C. Wówczas w powstających molekułach tworzą się pory o średnicy 0,7 nanometra (nanometr to jedna miliardowa część metra). Tym samym powstaje coś przypominającego gąbkę - pochłaniacz dwutlenku węgla. Produktem ubocznym procesu jest też wosk, z którego można wytwarzać lubrykanty, czyli środki zmniejszające tarcie. Zdaniem naukowców ich materiał sprawdzi się najlepiej tam, gdzie punktowo emitowane są ogromne ilości dwutlenku węgla. Czyli na przykład na kominach elektrowni spalających paliwa kopalne. – Gdyby umieścić na nich filtry z takiego materiału, można by usuwać ogromne ilości dwutlenku węgla – mówi James Tour, jeden z autorów badań. – Normalnie trafiają one do atmosfery wraz z gazami spalinowymi. Według obliczeń jego i jego kolegów wychwycenie tony CO2 ich metodą kosztowałoby tylko 21 dolarów. To kilka razy mniej niż stosowane obecnie sposoby sekwestracji dwutlenku węgla, które kosztują od 80 do 160 dolarów za tonę. Co istotne, opracowany przez uczonych pochłaniacz dwutlenku węgla jest wielokrotnego użytku. By go oczyścić z CO2, trzeba tylko podgrzać go do 75 st. C.  Potem można pochłaniacz zastosować ponownie. Tego rodzaju odkrycia są szczególnie istotne wobec informacji, jakie zawarto w najnowszym, właśnie opublikowanym rozdziale raportu IPCC o katastrofie klimatycznej. Wynika z niego, że mamy tylko trzy lata, by zatrzymać wzrost emisji gazów cieplarnianych. Oraz jedynie dziesięć, by ograniczyć je o połowę."
Niepokojąca wiadomość: naukowcy po raz pierwszy odkryli mikroplastik w ludzkich płucach,https://www.national-geographic.pl/artykul/niepokojaca-wiadomosc-naukowcy-po-raz-pierwszy-odkryli-mikroplastik-w-ludzkich-plucach-220407022707,Unknown,"['Odkrycia', 'Nauka']","Plastikowe odpady są już wszędzie. W oceanach, na szczytach ośmiotysięczników, w żywności, w kosmetykach, a nawet w kosmosie. Zanieczyszczamy naszą planetę na niewyobrażalną skalę. Uczeni alarmują, że jest to coraz bardziej niepokojące, szczególnie że wpływ na nasze zdrowie jeszcze nie jest dokładnie znany. Naukowcy pierwszy raz w historii odnaleźli mikroplastik, który znajdował się głęboko w tkankach płucnych. Najbardziej niepokojące w odkryciu jest to, że cząsteczki zostały zidentyfikowane u większości badanych pacjentów. Odkrycia dokonali uczeni z University of Hull oraz lekarze ze szpitala Castle Hill w brytyjskim Cottingham. Najnowsze badanie zostało opublikowane w magazynie naukowym Science of the Total Environment. W marcu świat obiegła sensacyjna wiadomość o tym, że drobne cząsteczki plastiku pierwszy raz odkryto w ludzkiej krwi. Znajdowały się one u 17 z 22 badanych. Eksperci już wtedy ostrzegali, że mikroplastik jest o tyle niebezpieczny, że może przemieszczać się po organizmie człowieka i powodować większe, długoterminowe szkody w ciele. Teraz mamy dowód, że mieli rację. Plastik jest już w naszych płucach. W najnowszych badaniach naukowcy pobrali próbki tkanek płucnych od 13 pacjentów, którzy mieli przejść operacje chirurgiczne. W trakcie analizy okazało się, że u 11 osób znajdują się ślady plastiku. Naukowcy w trakcie badań analizowali cząstki o wielkości do 0,003 milimetra. Za pomocą spektroskopii zidentyfikowali rodzaj tworzywa sztucznego, który znalazł się w płucach badanych. Wykorzystano również próbki kontrolne, aby określić skalę zanieczyszczenia. Badacze odnaleźli w sumie 12 rodzajów drobin z tworzyw sztucznych. To głównie polipropylen, który używany jest głównie do produkcji plastikowych opakowań oraz PET, z którego tworzy się butelki. W najnowszym odkryciu najbardziej niepokojące jest to, że plastiku w powietrzu jest tak dużo, że swobodnie przedostaje się on do naszych płuc podczas oddychania. Autorzy badania przyznają, że chociaż drobinek mikroplastiku było relatywnie niewiele, to ich obecność widoczna była w całych płucach. Co ciekawe, im głębiej, tym cząsteczek było więcej. – Nie spodziewaliśmy się, że znajdziemy tak dużą ilość mikroplaktiku w najgłębszych częściach płuc – mówi autorka badania Laura Sadofsky. – Jest to o tyle zaskakujące, ponieważ drogi oddechowe są mniejsze w dolnej części płuc. Nie sądziliśmy, że cząstki tych rozmiarów mogą dotrzeć tak głęboko – dodała. Sadofsky twierdzi również, że ich odkrycie może być ważne w kontekście zwiększania naszej świadomości o zanieczyszczeniu tworzywami sztucznymi, a dodatkowo może pomóc w określeniu konkretnego wpływu na zdrowie. Mikroplastik to cząstki tworzyw sztucznych o średnicy mniejszej niż 5 mm. Powstaje na skutek rozpadu większych kawałków plastiku na mniejsze np. butelek lub foliówek, a nawet odpadów po rybołówstwie pod wpływem promieniowania UV i wody morskiej.  Każdego roku wyrzucamy nawet 13 milionów ton plastikowych odpadów, a do 2050 roku ta liczba ma jeszcze kilkukrotnie wzrosnąć. Badania z poprzednich lat wykazały, że drobinki tworzyw sztucznych znalazły się nawet w łożyskach kobiet w ciąży."
Azot w powietrzu: dlaczego jest głównym składnikiem atmosfery i czy jest niezbędny dla życia?,https://www.national-geographic.pl/artykul/azot-w-powietrzu-dlaczego-jest-glownym-skladnikiem-atmosfery-i-czy-jest-niezbedny-dla-zycia,Artur Białek,"['Przyroda', 'Nauka']","Większość osób zdaje sobie sprawę z tego, że w procesie oddychania organizmów żywych, kluczową rolę odgrywa tlen. To właśnie ten pierwiastek jest nam niezbędny do życia. Jakie jednak znaczenie ma dla nas azot w powietrzu? We Wszechświecie nie ma mowy o przypadkach. Każdy, nawet najbardziej śladowy pierwiastek w przestrzeni kosmicznej decyduje o tym, że na Ziemi istnieje życie w takiej formie, jaką znamy. W tym kontekście trudno jest wskazać na ten jeden najważniejszy, bez którego nie byłoby ludzi. Jest logiczne i oczywiste, że dla organizmów żywych najważniejszy jest tlen. Jeżeli jednak przyjrzymy się procentowemu składowi atmosfery ziemskiej, łatwo dojdziemy do wniosku, że to nie oxygenium, a azot (oznaczany literą N) występuje w przewadze. Dlaczego? Na wstępie wypada wyjaśnić, że na Ziemi jest znacznie więcej tlenu niż azotu. Pierwszy z wymienionych pierwiastków występuje w stabilnych sieciach krystalicznych minerałów, które tworzą skorupę naszej planety. Nie istnieją natomiast minerały zawierające azot. W tym kontekście należy stwierdzić, że przewaga tlenu nad azotem jest 10 tysięcy razy większa. Jeżeli jednak weźmiemy pod uwagę wyłącznie skład ziemskiej atmosfery, stwierdzimy, że w powietrzu jest stosunkowo niewiele tlenu, za to dużo azotu.  O tym, że azot stanowi główny składnik ziemskiej atmosfery, zadecydowały pewne szczególne cechy tego pierwiastka, wśród których należy wymienić: Ten ogół cech zadecydował o tym, że azot zaczął odkładać się w atmosferze, podczas gdy gazy o mniejszej masie cząsteczkowej „uciekały” w przestrzeń kosmiczną. Dla przykładu, para wodna może ulec fotodysocjacji w górnych warstwach atmosfery, a mimo to mało jest w niej wodoru. Dlaczego? Wynika to z faktu, że w procesie pochłaniania promieniowania słonecznego, który zachodzi w termosferze (w wysokich warstwach atmosfery), następuje znaczny wzrost temperatury mocno rozrzedzonego powietrza. Czyli w praktyce – energii kinetycznej jego cząsteczek cząsteczek. W warunkach tej samej temperatury, cząsteczki o dużej masie osiągają wyraźnie mniejszą prędkość niż cząsteczki charakteryzujące się niską masą. Te najmniejsze i najlżejsze mogą przekraczać próg tzw. prędkości ucieczki (minimalnej prędkości początkowej, pozwalającej na opuszczenie pola grawitacyjnego). Oznacza to, że przy zachowaniu odpowiedniego kierunku ruchu, mogą oddalić się w przestrzeń kosmiczną. Azot charakteryzuje się dużą masą cząsteczkową i dzięki temu mógł swobodnie gromadzić się w atmosferze w czasie niemal całej historii geologicznej. Tym bardziej, że nie wywiera wpływu na składniki ziemskiej skorupy. Właśnie dlatego N stanowi główny składnik powietrza, którym oddychamy. Skąd właściwie wziął się azot w atmosferze naszej planety? Można powiedzieć, że stanowi produkt uboczny zmian, które na przestrzeni historii geologicznej zachodziły w jej składzie. Należy bowiem zdać sobie sprawę z faktu, że w ujęciu dziejowym, zawartość poszczególnych pierwiastków w powietrzu nie może być rozpatrywana jako wartość stała. Wiele milionów lat temu ziemska atmosfera była zupełnie inna niż współczesna. Naukowcy są zdania, że pierwotna atmosfera ziemska składała się z dwutlenku węgla, amoniaku i pary wodnej. Pod wpływem działania strumienia fotonów, amoniak uległ rozpadowi na wodór i azot. Woda uległa kondensacji, natomiast pierwotne cyjanobakterie doprowadziły do rozkładu dwutlenku węgla na tlen i węgiel. Część azotu pochodzi też z odległych rejonów Układu Słonecznego. Najnowsze badania udowadniają jednak, że pierwiastek ten „przywędrował” także wraz z żelaznymi meteorytami z zewnętrznej części dysku protoplanetarnego.  Proporcje azotu i tlenu w powietrzu pozostawały prawie niezmienne niemal przez połowę historii geologicznej. Należy jednak zaznaczyć, że od pewnego czasu można zaobserwować niewielki spadek zawartości tlenu w stosunku do zawartości azotu w atmosferze. Zwiększa się za to koncentracja dwutlenku węgla. Dlaczego? Ta zmiana jest rezultatem działalności człowieka na Ziemi. W następstwie eksploatacji paliw kopalnych, zachodzi proces utleniania węgla usuniętego z atmosfery i sprowadzonego do postaci organicznej materii, tworzącej skorupę ziemską. W uproszczeniu, spalając paliwa, zwracamy do atmosfery pierwiastki, które zniknęły z niej na przestrzeni dziejów. Skoro azot jest głównym składnikiem ziemskiej atmosfery, zasadne wydaje się być postawienie pytania – czy bez azotu mogłoby rozwinąć się życie na naszej planecie? Cóż, odpowiedź nie jest tak jednoznaczna, jak mogłoby się wydawać. Eksperci są zdania, że inny skład atmosfery ziemskiej, w której nie byłoby azotu, może, ale nie musi być przeszkodą dla rozwoju życia. Pewne jest natomiast, że nie byłoby to życie, jakie znamy. Należy zdać sobie sprawę z faktu, że azot jest niezwykle ważnym składnikiem białek, czyli podstawowego budulca  wszystkich złożonych organizmów. Gdyby nie było azotu, nie byłoby białka, a to najprawdopodobniej uniemożliwiłoby rozwój organizmów złożonych. Najprawdopodobniej, bo nauka nie jest w stanie odpowiedzieć na wszystkie pytania. Należy jednak domniemywać, że bez azotu w powietrzu na Ziemi nigdy nie pojawiłby się człowiek.  Co jednak mogłoby się stać, gdyby azotu w powietrzu zabrakło teraz, gdy życie na Ziemi jest już rozwinięte? Człowiek nie potrzebuje do życia powietrza, a tlenu. Oznacza to, że oddychanie samym tlenem jest jak najbardziej możliwe. Tak właśnie oddychają nurkowie, himalaiści i astronauci – czystym lub prawie czystym tlenem. Trzeba jednak podkreślić, że czysty tlen o ciśnieniu wyższym niż atmosferyczne jest trujący i oddychanie nim przez dłuższy czas może spowodować nieodwracalne uszkodzenie mózgu. Żeby do płuc mogło dostać się tyle samo czystego tlenu, co przy oddychaniu powietrzem składającym się z azotu, tlenu i gazów śladowych, konieczne jest pięciokrotne zmniejszenie ciśnienia.  Czym właściwie jest powietrze, które tworzy ziemską atmosferę? To mieszanka gazów i aerozoli, która w 78 procentach składa się z azotu i w 21 procentach z tlenu. 1 procent składu powietrza stanowi argon. W powietrzu zawarte są także gazy śladowe, ale ich obecność jest mierzona nie w procentach, a w cząsteczkach na milion. Należą do nich. Oprócz tego, w powietrzu obecne są różnego rodzaju pyły i zarodniki roślin.  Trzeba podkreślić, że w kontekście procentowej zawartości poszczególnych gazów, skład powietrza wydychanego znacząco różni się od składu powietrza, które wdychamy. Wdychamy mieszaninę gazów, która zawiera: W wydychanym powietrzu znajduje się:"
Czy podróże w czasie są możliwe? I tak i nie,https://www.national-geographic.pl/artykul/czy-podroze-w-czasie-sa-mozliwe-i-tak-i-nie,Unknown,['Nauka'],"Wraz z rozwojem nauki człowiek spełnia swoje kolejne marzenia. Potrafimy już latać (samolotem lub balonem), leczyć choroby, które jeszcze kilkadziesiąt lat temu były nieuleczalne czy zagrać w szachy ze sztuczną inteligencją. Niewiadomą i pokusą nadal są jednak podróże w czasie. Motyw ten bardzo często pojawia się w dziełach kultury – chociażby w filmach Christophera Nolana. Czy kiedykolwiek będziemy mogli cofnąć się do średniowiecza lub zobaczyć, co czeka następne pokolenia? Odpowiedzi na pytania dotyczące podróży w czasie nie są jednoznaczne. Nie brakuje nawet głosów, jakoby takie doświadczenia już były możliwe, choć w innej formie niż się spodziewamy. Kwestia podróży w czasie od dawna zajmuje wielu naukowców. W 2009 r. Stephen Hawking zorganizował nawet przyjęcie dla podróżników w czasie. Oficjalna informacja pojawiła się dopiero rok po terminie, a na samym spotkaniu nikt się nie zjawił. To miało potwierdzić, że podróże w czasie są jedynie wymysłem filmowców. Brytyjski astrofizyk już wcześniej w logiczny sposób wyjaśnił, skąd wiemy, że przemieszczanie się między przeszłością i przyszłością nie jest możliwe. – Najlepszym dowodem na to, że podróżowanie w czasie nie jest i nigdy nie będzie możliwe, jest to, że nie zostaliśmy zaatakowani przez hordy turystów z przyszłości – czytamy w książce „Czarne dziury i wszechświaty niemowlęce oraz inne eseje”. Nie wszyscy naukowcy są jednak tego samego zdania. Albert Einstein – autor szczególnej teorii względności – dopuszczał pewne odstępstwa od ówczesnego rozumienia czasu. Sugerował na przykład, że obserwator poruszający się z prędkością zbliżoną do prędkości światła będzie doświadczał czasu ze wszystkimi jego następstwami znacznie wolniej niż obserwator w spoczynku. To dlatego astronauta Scott Kelly w ciągu roku na orbicie postarzał się nieco mniej niż jego brat bliźniak, który pozostał na Ziemi. O ile podróże w przeszłość wydają się nierealne, o tyle poznawanie przyszłości wciąż rozpala wyobraźnie naukowców i nie tylko. Prawdę mówiąc, cały czas, z godziny na godzinę podróżujemy w kierunku przyszłości. Istnieją jednak teorie według których czas, podobnie jak rzeka płynie z różną prędkością. Poza poruszaniem się z prędkością zbliżoną do prędkości światła, Einstein opisał również inną metodę „podróżowania w czasie”. Zgodnie z jego ogólną teorią względności im silniej odczuwamy grawitację, tym wolniej płynie nam czas. Udowodniono to w 2010 r. kiedy fizycy z amerykańskiego Narodowego Instytutu Standardów i Technologii (NIST) umieścili na półkach dwa zegary atomowe, jeden 33 centymetry nad drugim. Jak się okazało, zegar ustawiony niżej tykał wolniej, właśnie ze względu na silniejszą grawitację. Wiele kontrowersji wzbudza również podróżowanie w czasie poprzez spowolnienie lub zatrzymanie procesów zachodzących w ciele, a następnie ich wznowienie. Mowa o hibernacji. Stosuje ją co prawda wiele bakterii, ale w przypadku ludzi (jak na razie) pozostaje poza zasięgiem technologii. Obecnie naukowcy pracują nad wywoływaniem kilkugodzinnej hibernacji, która miałaby być wykorzystywana w przypadku nagłych wypadków medycznych."
Kenozoik. Co warto wiedzieć o erze kenozoicznej?,https://www.national-geographic.pl/artykul/kenozoik-okresy-i-charakterystyka-co-warto-wiedziec-o-erze-kenozoicznej,Redakcja,"['Przyroda', 'Historia']","  Kenozoik to era, która rozpoczęła się 66 milionów lat temu i trwa nieprzerwanie aż do dzisiaj. Jej nazwa pochodzi z języka greckiego i nawiązuje do słów kainos – „nowy” i zoe, czyli „życie”. Era kenozoiczna zaczęła się tuż po tzw. wielkim wymieraniu kredowym. Pod koniec poprzedzającej kenozoik ery mezozoicznej miało miejsce największe w całej historii Ziemi wymieranie organizmów. Wyginęło wtedy aż ¾ wszystkich roślin i zwierząt, które wcześniej żyły na naszej planecie. Wśród nich były dinozaury, ale także wiele morskich gadów i bezkręgowców. W nowej erze ich miejsce zajęły ssaki. Ale nie tylko rozwój ssaków zdominował to, co działo się w kenozoiku. Najmłodsza era w dziejach Ziemi to również czas kiedy w trwających miliony lat procesach kształtowały się morza i lądy, wypiętrzały góry, a klimat zmieniał się w zależności od okresu. W kenozoiku nastąpił niesamowity rozwój roślin i zwierząt, które stawały się coraz bardziej różnorodne. Przemiany następujące po sobie w kolejnych okresach ery kenozoicznej doprowadziły ostatecznie do pojawienia się człowieka. Era kenozoiczna nazywana bywa też erą ssaków, owadów lub roślin kwiatowych, ponieważ to właśnie te grupy przeszły wtedy niezwykle intensywny rozwój. Okres kenozoiku to również początki powstawania złóż węgla brunatnego. Kenozoik charakteryzował się intensywnym ruchem płyt litosfery. Doprowadziło to do takiego rozmieszczenia kontynentów, jaki mamy na naszej planecie obecnie. Wtedy też powstały najwyższe łańcuchy górskie – Himalaje, Alpy, Kordyliery, Atlas, Karpaty, Kaukaz.  3 miliony lat temu, w pliocenie, pojawiły się australopiteki – pierwsze prymitywne formy hominidów. Około 35 tys. lat temu ich miejsce zajmował już człowiek rozumny – Homo sapiens. W holocenie, około 11 tys. lat temu, pojawił się człowiek współczesny określany jako Homo sapiens sapiens. Kenozoik przez wiele lat dzielony był na trzeciorzęd i czwartorzęd. W wielu starszych opracowaniach można jeszcze spotkać taki podział. W pierwszej dekadzie XXI wieku wprowadzono jednak uaktualnienie tabeli stratygraficznej i obecnie wyróżnia się trzy okresy, które dodatkowo dzieli się na epoki. Pierwszy okres kenozoiku to paleogen, który zaczął się 65 mln lat temu i trwał do 23 mln lat temu. Dzieli się on na paleocen, eocen i oligocen. Ameryka Północna oddzieliła się wtedy od Europy, a Ameryka Południowa od Antarktydy. Pojawiły się występujące do dziś gady i ssaki, a wśród nich wyewoluowały pierwsze naczelne. Środkowym okresem kenozoiku był neogen trwający od 23 mln do 2,6 milionów lat temu. Wyróżniamy w nim miocen i pliocen. Powstały wtedy Andy, Alpy, Himalaje, Morze Śródziemne oraz Przesmyk Panamski. 2,6 mln lat temu zaczął się czwartorzęd, który trwa do dziś. 11 700 lat temu zakończył się plejstocen, czyli epoka lodowcowa. Po nim nastąpił holocen – najmłodsza, trwająca obecnie epoka geologiczna. Czwartorzęd to okres cyklicznych zmian klimatu w plejstocenie i znaczne ocieplenie w holocenie. Intensywnie rozwijał się rodzaj ludzki. Okres kenozoiku znany jest jako era ssaków. Pierwsze, bardzo pierwotne ssaki pojawiły się już w erze mezozoicznej. Były to jajorodne stekowce, następnie żyworodne torbacze i pierwsze łożyskowce. Od początku okresu kenozoiku nastąpił ich gwałtowny rozwój. Ssaki były coraz bardzie zróżnicowane i coraz większe. Pojawiły się pierwsze drapieżniki oraz naczelne – małpiatki i małpy. Kenozoik to również czas wielkich ssaków – żyły wtedy roślinożerne mastodonty, mamuty, nosorożce włochate, tygrysy szablozębne, niedźwiedzie jaskiniowe. Wszystkie te gatunki wyginęły w plejstocenie.  Wokół biegunów były lasy, które zrzucały liście na zimę, zaś pozostałe obszary porastały lasy tropikalne, choć zupełnie inne niż dzisiejsze. Rozwinęły się rośliny okrytozalążkowe, które zaczęły wyraźnie dominować nad nagozalążkowymi. W neogenie na lądach miała miejsce ekspansja traw i ziół. Powstanie naszych gór miało miejsce właśnie w kenozoiku. W wyniku orogenezy alpejskiej zostały wypiętrzone Karpaty. W miocenie wykształciły się płaszczowiny Karpat Zewnętrznych, które budują dzisiejsze Beskidy. Natomiast od oligocenu zaczęło się wypiętrzanie wyżyn południowej Polski.  W miocenie obszar zwany zapadliskiem przedkarpackim był zalany wodami morza. Powstały wtedy złoża soli kamiennej w Wieliczce i Bochni, a także pokłady siarki w Tarnobrzegu. W kenozoiku wykształciły się również bogate złoża węgla kamiennego w centralnej i północnej części naszego kraju. W całej północnej Polsce można dziś zaobserwować rzeźbę polodowcową. To efekt ekspansji skandynawskich lądolodów, która miała miejsce w kenozoiku. W okresie czwartorzędu pojawił się Bałtyk. To stosunkowo młode morze, powstało w holocenie, zaledwie 14 tys. lat temu. W kenozoiku Eurazja i Afryka oddzielone były od siebie oceanem Tetyda. Wskutek kolizji Eurazji z Afryką ocean został zamknięty. Dziś w tym miejscu znajduje się Ocean Indyjski, a pozostałościami Tetydy są Morze Śródziemne, Morze Czarne, Morze Kaspijskie i Zatoka Perska."
Pierwsi ludzie gór i poszukiwacze skarbów. W Karkonoszach do dziś pamięta się o Walończykach,https://www.national-geographic.pl/artykul/pierwsi-ludzie-gor-i-poszukiwacze-skarbow-w-karkonoszach-do-dzis-pamietaja-o-walonczykach,Unknown,['Historia'],"Kilkaset lat temu Walończycy, nazywani też Walonami, parali się jedną z ważniejszych, a zarazem najbardziej tajemniczych profesji. Wyspecjalizowali się bowiem w pozyskiwaniu i przetwarzaniu cennych minerałów oraz kamieni szlachetnych – w tym złota. Ich wiedza i zdolności były wysoko cenione przez monarchów. Walończyków nierzadko porównywano do alchemików i astrologów. Cóż, aura magii i tajemnic towarzyszy im do dziś. Pierwotnie lud romański Walończyków zajmował się rzemiosłem w Belgii i Francji. Z czasem ich działalność zaczęła mieć coraz większy zasięg. Ze źródeł historycznych wynika, że w XI w. dotarli do Sudetów, gdzie pracowali dla książąt piastowskich. Po pewnym czasie Walonami nazywano po prostu ludzi, którzy zajmowali się pozyskiwaniem i rozpoznawaniem bogactw ziemi, bez względu na narodowość. Jako jedni z pierwszych zapuścili się w Karkonosze, nazywane wówczas Górami Olbrzymimi. Nowe trasy wyznaczali za pomocą własnych symboli. Na drzewach i kamieniach ryli nie tylko strzałki i cyfry, ale też na przykład gwiazdy, słońca czy kilofy. Co dokładnie oznaczały? To tajemnica, a tych Walończycy mieli wiele. Zapisywali je w swoich księgach. Do dziś zachowała się pamięć o „Księdze walońskiej” z 1456 r. oraz napisanej 10 lat później „Walońskiej księdze z Trutnova”. Chybotek był ważnym miejscem dla Walończyków / fot. Getty Images Główną siedzibą karkonoskich Walończyków nieprzypadkowo była Stara Wieś, czyli dzisiejsza Szklarska Poręba Dolna. Kluczową rolę odegrało położenie przy tak zwanej Czeskiej Ścieżce – najstarszym szlaku ze Śląska do Czech. Zanim poszukiwacze skarbów zaczynali pracę w górach, najpierw musieli odbyć 7-dniowy post w kaplicy na Orlej Skale i uczestniczyć w 7 mszach. Co ciekawe, dbali nie tylko o wstawiennictwo Boga, ale również sił nieczystych. Dodatkowe łaski wypraszali, składając ofiary pod Chybotkiem – granitowej grupie skalnej, która stoi do dziś. Walończycy wierzyli również, że właśnie w tym miejscu znajdowało się przejście do skarbu Ducha Góra. W opowieściach o Walończykach fakty historyczne przeplatają się z legendami. Być może właśnie dlatego pamięć o nich jest cały czas żywa? W Szklarskiej Porębie prężnie działa Sudeckie Bractwo Walońskie z siedzibą w – jakżeby inaczej – Chacie Walońskiej. Można do niej dojść, idąc na przykład czarnym szlakiem turystycznym prowadzącym na Wodospad Szklarki. Wstęp jest wolny. Warto tam zajrzeć, żeby lepiej poznać nie tylko lokalne tradycje wydobywania minerałów, ale także dowiedzieć się o tym, jakie kamienie do dziś można znaleźć w Karkonoszach oraz jak wpływają na nasze zdrowie i samopoczucie. Sudeckie Bractwo Walońskie / fot. Maja Naumowicz Murawiak"
Na Marsie stwierdzono obecność związków organicznych. Jest tam życie?,https://www.national-geographic.pl/artykul/lazik-curiosity-odkryl-na-marsie-zwiazki-organiczne-czyli-jest-tam-zycie-211104030727,Michał Rolecki,['Kosmos'],"W 2017 roku, po 1909 dniach spędzonych na Marsie, łazik Curiosity uległ niewielkiej awarii. Przestało działać jego wiertło. Zespół kontroli misji postanowił wykorzystać tę przerwę. Wydano łazikowi polecenie, by wrzucił próbkę do jednego z dziewięciu pojemników wypełnionych odczynnikiem chemicznym. Odczynnik ten m.in. rozkłada białka na mniejsze cząsteczki – aminokwasy, z których są zbudowane białka. Łatwiej bowiem wykryć mniejsze aminokwasy niż ich ciężkie i długie łańcuchy połączone w białka.  Teraz w „Nature Astronomy” zespół badaczy donosi, że eksperyment przebiegł pomyślnie. Łazik co prawda nie odkrył aminokwasów, ale wykrył m.in. amoniak, fenol i kwas benzoesowy. Czy to oznacza, że na Marsie jest życie?   Niestety, nie są to związki, które jednoznacznie wskazywałyby na obecność żywych organizmów. Aczkolwiek ich obecność dowodzi dwóch ważnych rzeczy. Po pierwsze, że w marsjańskiej glebie są obecne związki, z których teoretycznie mogło powstać życie. Po drugie udany eksperyment dowodzi, że jeśli Curiosity znajdzie jakieś białka, będzie można wykryć ich obecność.  Mars jest dziś nieprzyjazną pustynią, ale badania jego skał wskazują, że miliony lat temu płynęła na nim woda. A więc życie miało możliwość powstania i rozwoju. Kto wie, może nadal ukrywa się w szczelinach marsjańskich skał lub pod jego powierzchnią.  Właśnie to mają sprawdzić marsjańskie łaziki. Niedawno do Curiosity dołączył Perseverance. Pobierają próbki skał, które mają w przyszłości trafić na Ziemię. Tu zostaną poddane szczegółowej analizie w poszukiwaniu śladów życia.  Nie oznacza to, że takich eksperymentów nie można prowadzić jeszcze na jego powierzchni. Do tego właśnie służyło łazikowi Curiosity dziewięć pojemników wypełnionych odczynnikami. Teraz pozostało ich osiem.  Wykrycie organicznych związków na Marsie bardzo cieszy badaczy. Związki takie, złożone z łańcuchów atomów węgla oraz innych pierwiastków, są dość nietrwałe. Do niedawna naukowcy nie sądzili nawet, że jakiekolwiek tam wykryją. Bo nawet jeśli na powierzchni Czerwonej Planety istniało życie, promieniowanie ultrafioletowe powinno rozłożyć związki organiczne.  Ku zaskoczeniu badaczy w 2018 roku odkryto nieco związków organicznych w próbkach pobranych sześć lat wcześniej. Były to tiofeny, czy związki węgla z wbudowanym atomem siarki. Teraz znów odkryto organiczne związki, tyle że inne niż poprzednio.  Okrycie kwasu benzoesowego i fenolu świadczy, że związki organiczne mogą utrzymywać się w marsjańskiej glebie. Amoniak, choć nie zalicza się do związków organicznych, jest związkiem azotu ważnym dla organizmów żyjących na Ziemi. Dodajmy, że w próbkach wykryto również kwas fosforowy, który wprawdzie też nie jest związkiem organicznym, ale organiczne związki fosforu są istotne dla ziemskiego życia.  Skąd pochodzą organiczne związki na Marsie? Badacze są ostrożni w domysłach. Analizowana próbka pochodzi z Wydm Bagnolda (nazwanych tak na cześć podróżnika i fizyka wydm) w kraterze Gale. Z geologicznych analiz wynika, że w przeszłości krater ten wypełniała woda. Nie jest więc wykluczone, że to pozostałości żywych organizmów. Na to jednak – póki co – brak dowodów. Związki organiczne powstają bowiem także w przestrzeni kosmicznej. Odkrywano ich ślady w mgławicach, a także w kometach i meteorach. To one mogły je pozostawić na powierzchni Marsa. Odkryte związki mogą także być wynikiem chemicznych procesów zachodzących w marsjańskiej glebie. Z niedawnych badań wynika, że krzemiany, dość pospolity składnik skał, też mogą ułatwiać powstanie związków organicznych z nieorganicznych."
"Naukowcy policzyli, że samochód elektryczny wyposażony w baterie kwantowe będzie można naładować w trzy minuty!",https://www.national-geographic.pl/artykul/naukowcy-policzyli-ze-samochod-elektryczny-wyposazony-w-baterie-kwantowe-bedzie-mozna-naladowac-w-trzy-minuty-220321114410,Unknown,"['Odkrycia', 'Nauka']","Baterie kwantowe to jeden z tych konceptów, z którymi wiąże się nadzieje na technologiczną rewolucję. Wykorzystując zjawiska takie jak kwantowe splątanie, naukowcy chcieliby zbudować akumulatory, których możliwości znacznie przewyższyłyby możliwości obecnie istniejących baterii. A to mogłoby wpłynąć na najważniejszy sektor motoryzacji, czyli samochody elektryczne. Ich popularność stale rośnie i są już produkowane przez praktycznie każdy liczący się koncern motoryzacyjny. Jednak ciągle mają wady utrudniające zastąpienie nimi samochodów spalinowych na masową skalę. Jakie to wady? Niestety, czas ładowania ich akumulatorów ciągle jest bardzo długi. Ładowanie „elektryka” może trwać kilkanaście godzin. I nawet jeśli mamy superdrogie auto wyposażone w najnowocześniejsze technologie, na postój na stacji będziemy musieli poświęcić 20–40 minut. By coś się w tej sprawie zmieniło, koniecznie jest nie tylko dalsze rozwijanie już istniejących technologii, ale również szukanie zupełnie nowych. Jakich? W 2012 r. dwóch badaczy – prof. Robert Alicki z Uniwersytetu Gdańskiego i prof. Mark Fannes z Uniwersytetu Leuven – opublikowało pracę dowodzącą, że teoretycznie może istnieć coś takiego jak bateria kwantowa. Bazowałaby ona na przechowujących energię ogniwach kwantowych. Miałyby one różne stany, reprezentujące wysoki i niski poziom energii. Alicki i Fannes zauważyli, że im więcej splątanych kwantowo ogniw wchodziłoby w skład baterii, tym szybciej przechodziłaby ze stanu niskiej energii do wysokiej. Czyli – tym szybciej by się ładowała. Dziesięć lat temu cała ta koncepcja była wyłącznie w sferze rozważań teoretycznych. Alicki i Fannes zaznaczyli, że nie wiadomo jeszcze, z czego można by zbudować kwantową baterię. Ich praca okazała się jednak inspirująca dla całej rzeszy naukowców, którzy zaczęli intensywnie badać zagadnienie kwantowych akumulatorów. Odkrycia szły w dwóch kierunkach. Jednym było dalsze budowanie podstaw teoretycznych. Drugim – szukanie praktycznych rozwiązań inżynieryjnych. Na obu polach odnoszono sukcesy. W styczniu 2022 roku zespół Jamesa Quacha z Uniwersytetu w Adelajdzie ogłosił, że udało mu się przeprowadzić pierwszy praktyczny eksperyment potwierdzający istnienie zależności między wielkością baterii kwantowej a czasem jej ładowania. Z kolei trzyosobowa grupa naukowców z Narodowego Uniwersytetu w Seulu opracowała inny aspekt zagadnienia baterii kwantowych – dokładny sposób ładowania ich ogniw. Ich praca została właśnie opublikowana w czasopiśmie naukowym „Physical Review Letters”. Naukowcy najpierw opracowali konkretny schemat działania baterii składającej się z ogniw kwantowych. Następnie dokładnie policzyli, jaką oszczędność czasu dałoby się dzięki temu uzyskać podczas postoju na stacji. Przyjmując, że mamy auto elektryczne z akumulatorem składającym się z 200 ogniw, stwierdzili, że tempo ładowania również wzrosłoby 200-krotnie. A więc czas ładowania skróciłby się z dziesięciu godzin do trzech minut. Jeśli zaś mielibyśmy superszybką stację ładującą, zamiast spędzić na niej pół godziny, ładowanie samochodu potrwałoby zaledwie kilka sekund."
Skafander kosmiczny jest jak statek szyty na miarę. Z czego powstają skafandry i jak działają?,https://www.national-geographic.pl/artykul/skafander-kosmiczny-jest-jak-statek-szyty-na-miare-z-czego-powstaja-skafandry-i-jak-dzialaja,Unknown,['Kosmos'],"Skafander kosmiczny ma chronić astronautę przed gwałtownym spadkiem ciśnienia i skokami temperatury. Jednak nie wszystkie skafandry są takie same. Te, które zakładają astronauci przed startem z Ziemi, mają im służyć jako ochrona w trakcie początkowej fazy lotu. To po prostu nieco zmodyfikowane kombinezony z wbudowaną siatką sensorów monitorujących funkcje życiowe astronautów, połączone z hełmem chroniącym głowę. Stanowią ochronę przed krótkotrwałym spadkiem ciśnienia, jednak nie nadają się do spacerów kosmicznych. Skonstruowanie tych skafandrów, które umożliwiły astronautom spacer po Księżycu, a potem pomogły wykonywać prace na orbicie, wiązało się z rozpracowaniem całej masy śmiertelnych problemów. Dosłownie śmiertelnych. Zacznijmy od prostego pytania: jak długo przeżylibyśmy w kosmosie pozbawieni ochrony skafandra kosmicznego? Pewnej odpowiedzi na to pytanie udzielają autorzy wydanej przez NASA pozycji „Bioastronautics Data Book”. „Pewien stopień świadomości zostanie prawdopodobnie zachowany przez 9 do 11 sekund (…), później pojawią się uogólnione drgawki i paraliż. W tym czasie we krwi żylnej i w tkankach miękkich szybko zacznie się tworzyć para, co spowoduje wyraźny obrzęk ciała. Ciało może powiększyć się dwukrotnie w porównaniu z jego normalną objętością, chyba że obrzęk zostanie powstrzymany przez kombinezon ciśnieniowy. Prędkość akcji serca może początkowo wzrosnąć, ale później gwałtownie spadnie. Ciśnienie tętnicze krwi również spadnie w czasie od 30 do 60 sekund, podczas gdy ciśnienie żylne wzrośnie z powodu rozdęcia układu żylnego przez gaz i parę. Ciśnienie żylne osiągnie lub przekroczy ciśnienie tętnicze w ciągu jednej minuty. Praktycznie nie będzie skutecznego krążenia krwi”. „Po początkowym przypływie gazu z płuc podczas dekompresji, gaz i para wodna będą nadal wypływać na zewnątrz przez drogi oddechowe. To ciągłe parowanie wody ochłodzi usta i nos do temperatury zbliżonej do zera; pozostała część ciała również zostanie schłodzona, ale wolniej.(…) Jest bardzo mało prawdopodobne, aby człowiek nagle wystawiony na działanie próżni miał więcej niż 5 do 10 sekund, aby sobie pomóc. Jeśli natychmiastowa pomoc jest pod ręką, chociaż wygląd i stan będą poważne, rozsądne jest założenie, że rekompresja do tolerowanego ciśnienia (200 mm Hg, 3,8 psi) w ciągu 60 do 90 sekund może spowodować przeżycie i być może dość szybki powrót do zdrowia”. Czyli bez ochrony skafandra przeżylibyśmy w kosmosie maksymalnie półtorej minuty, przy czym przytomność stracilibyśmy po 10 sekundach. Niezbyt przyjemna perspektywa. Prace nad skafandrami do zadań specjalnych, czyli tak zwanymi Extravehicular Mobility Unit (EMU), rozpoczęły się na cztery lata przed pierwszym historycznym lotem człowieka w kosmos w 1961 roku. Tworzone wówczas prototypy skupiały się na ochronie przed próżnią. Były sztywne, częściowo metalowe i wyglądały jak żywcem wyjęte z komiksów z lat 50. XX wieku. Testowano je m.in. w komorach próżniowych. W 1962 roku na łamach „Life Magazine” ukazało się zdjęcie człowieka w stroju kosmicznym przypominającym beczkę z gumowymi kończynami. Był to tzw. Grumman Moon Suit. Skafander, jak sama nazwa wskazuje, zaprojektowali inżynierowie Grumman Aircraft Engineering Corporation. Chociaż ten koncepcyjny skafander nigdy nie wszedł do produkcji, warto go zapamiętać z przynajmniej dwóch powodów. Po pierwsze, koncepcja tak przypadła do gustu NASA, że Grumman Aircraft Engineering Corporation stała się głównym wykonawcą modułu księżycowego misji Apollo. Po drugie, firma sprzedała licencję skafandra producentowi zabawek Mattel, udowadniając tym samym, że na kosmicznych gadżetach można dobrze zarobić. Lata 60. XX wieku to wyścig na Księżyc. Wyścig obarczony masą problemów. A jednym z nich była konieczność skonstruowania skafandrów, w których astronauci będą mogli bezpiecznie przemieszczać się po Księżycu. Jednostka musiała zapewnić pełne podtrzymanie życia. Miała też być na tyle elastyczna, by umożliwić astronautom pracę. Na potrzeby każdej misji księżycowej programu Apollo wykonywano nawet 50 skafandrów. Same skafandry były dopasowywane indywidualnie do każdego astronauty. Członkowie załogi posiadali po trzy skafandry – jeden treningowy i dwa na misję. Natomiast dublerzy mieli po dwa skafandry. Skafander składał się z dwóch głównych części: kombinezonu ciśnieniowego oraz z przenośnego systemu podtrzymującego życie (PLSS). PLSS mieścił się w dużym, kanciastym plecaku znanym z misji księżycowych. Znajdowało się w nim sterowanie ciśnieniem w zestawie ciśnieniowym (PGA) – wystarczająca na siedem godzin pracy butla z tlenem do oddychania. Konieczne były również urządzenia do usuwania dwutlenku węgla, wilgoci i zapachów. Inne urządzenie sterowało temperaturą samego tlenu, jak i spodniej warstwy odzieży, która była chłodzona cieczą (LCG). Systemy sensorów nieustannie zbierały dane telemetryczne. Każdy kombinezon wyposażony był w głośnik i mikrofon umieszczone w hełmie. Hełm miał nie tylko chronić astronautów przed brakiem tlenu i zapewniać odpowiednie ciśnienie, ale też zabezpieczać przed silnym promieniowaniem słonecznym. Skafander księżycowy był ewidentnie wielkim krokiem dla ludzkości. Co ciekawe, krok ten pomogła wykonać firma szyjąca biustonosze. Playtex wygrał konkurs na stworzenie skafandrów dla programu Apollo w 1962 roku. W związku z tym, że firma nie kojarzyła się zbyt poważnie, powołano spółkę – córkę o nazwie ILC Dover. To właśnie jej dziełem są A7L i A7LB – ręcznie szyte skafandry kosmiczne, które chroniły astronautów misji Apollo przed ekstremalnymi warunkami panującymi na Księżycu. Jednocześnie zapewniały im swobodę ruchów niezbędną do zbierania kamieni księżycowych, przeprowadzania eksperymentów naukowych i prowadzenia łazika księżycowego. Dalszy rozwój skafandrów kosmicznych nastąpił wskutek uruchomienia programu wahadłowców oraz budowy pierwszych stacji kosmicznych. Co ciekawe, używane do dziś na Międzynarodowej Stacji Kosmicznej EMU są tymi samymi, które brały udział w misjach wahadłowców. Nowe skafandry są dopiero tworzone."
Rosyjski reżyser i aktorka polecieli w kosmos by nakręcić film,https://www.national-geographic.pl/artykul/rosyjski-rezyser-i-aktorka-polecieli-w-kosmos-by-nakrecic-film,Unknown,"['Kosmos', 'Ludzie']","Aktorka Julia Peresild i reżyser Klim Shipenko wystartowali razem z kosmonautą Antonem Shkaplerovem, z kosmodromu Bajkonur w Kazachstanie w lot na Międzynarodową Stację Kosmiczną (ISS) na pokładzie statku kosmicznego Sojuz MS–19. Mają spędzić na orbicie 12 dni. Peresild i Shipenko mają zamiar nakręcenia scen, które znajdą się w filmie „Wyzwanie"". Julię Peresild wcieli się w nim w lekarkę–chirurga, która podejmuje się lotu na na stację kosmiczną, aby uratować tam kosmonautę, który potrzebuje pilnej operacji na orbicie.  Shipenko, to 38–letni reżyser, który ma już na swoim koncie kilka filmów, które odniosły sukces komercyjny w Rosji. Na konferencji prasowej przed startem opisywał swoje przeżycia z ostatnich czterech miesięcy, kiedy to razem z Peresild przygotowywali się do lotu w kosmos: „Wiele rzeczy przychodziło mi z trudem. Nie od razu udało mi się opanować wszystkie umiejętności, czasami musiałem powtarzać różne czynności po kilka razy, ale to normalne”. Wtórowała mu 37–letnia aktorka, Peresild, która przyznała, że ścisła dyscyplina i wyśrubowane wymagania podczas treningów okazały się niemałym wyzwaniem: „To było psychicznie i fizycznie naprawdę trudne. Ale myślę, że kiedy już zrealizujemy nasz plan, zapomnimy o wszystkich trudach i będziemy wspominać całe to przedsięwzięcie z uśmiechem”. Shipenko planuje zakończyć zdjęcia do filmu po powrocie na Ziemię. przed wylotem na ISS zdradził, że również dwaj rosyjscy kosmonauci znajdujący się na stacji: Oleg Novitskiy i Piotr Dubrov zagrają drugoplanowe role w jego filmie. Julia Peresild   Dmitrij Rogozin, szef rosyjskiej agencji kosmicznej Roskosmos, od początku wspierał cały projekt widząc w nim dobrą okazję do przypomnienia światu rosyjskich osiągnięć w podboju kosmosu.  „Mam nadzieję, że to przedsięwzięcie pomoże zwrócić uwagę na nasz program kosmiczny, na zawód kosmonauty"", powiedział dziennikarzom we wtorek i dodał:  „Potrzebujemy lepszej wizualizacji badań kosmicznych. Kosmos zasługuje na to, by być pokazywany w bardziej profesjonalny, artystyczny sposób"". Po tym, jak statek Sojuz z powodzeniem zadokował do ISS, Rogozin pogratulował załodze i przyznał, że osobiście nadzorował powstawanie scenariusza filmu, aby ten jak najwierniej oddawał realia lotu w kosmos: „W filmie zostaną przedstawione różne sytuacje awaryjne, które mogą się tam wydarzyć naprawdę"" - powiedział. Według scenariusza, kosmonauta będzie wymagał pilnej operacji po tym, jak zostanie zraniony przez odłamki kosmiczne."
Największe pająki na świecie – gdzie występują i jak wyglądają?,https://www.national-geographic.pl/artykul/najwieksze-pajaki-na-swiecie-gdzie-wystepuja-i-jak-wygladaja,Artur Białek,['Przyroda'],"Największe pająki na świecie wzbudzają fascynację, a jednocześnie - przerażenie. To całkowicie zrozumiałe. Mówimy tu przecież o zwierzętach, które są w stanie zapolować nawet na małego ptaka. Wiele osób odczuwa strach już przed niewielkimi i niegroźnymi pająkami. Wystarczy wyobrazić sobie, jaką reakcję może wywołać widok giganta większego od ludzkiej dłoni. Jednocześnie, nie sposób nie docenić ich przystosowania ewolucyjnego, dzięki któremu mogą przetrwać nawet w najmniej sprzyjających warunkach. Największe pająki na świecie w większości reprezentują rodzinę ptaszników. Mimo że do tych gatunków przylgnęła metka wyjątkowo niebezpiecznych, najczęściej nie są agresywne, a ich jad nie zagraża człowiekowi. Paradoksalnie, najgroźniejsze pająki świata nie są zbyt wyrośnięte, ale nie należy traktować tego jako obowiązującą regułę. Jak od każdej, także od tej są pewne wyjątki, więc jeżeli na swojej drodze spotkamy nienaturalnie wielkiego pająka, lepiej zostawić go w spokoju. O to raczej nietrudno, bo podobnie jak najdłuższe węże świata, duże pająki wzbudzają w nas naturalny strach - uczucie zaprogramowane w naszej podświadomości na poziomie ewolucyjnym. Zapraszamy na fascynującą wycieczkę po królestwie pająków-gigantów.  Gatunek otwierający nasze zestawienie został poznany niedawno, bo w 2007 roku. Cerbalus aravaensis występuje na pustynnych terenach Izraela i Jordanii. Swoje legowiska buduje w wydmach, drążąc w nich jamy. Wejście zabezpieczają siecią i piaskiem. W schronieniu spędza całe dnie, a nocą wyrusza na łowy. O jak dużym pająku mówimy? Cerbalus aravaensis jest największym przedstawicielem tego rzędu na Bliskim Wschodzie - jego całkowita długość dochodzi do 14 cm. Przenosimy się do Ameryki Południowej. Brazylijski pająk wędrowny to jeden z najszybszych, najagresywniejszych i najbardziej jadowitych dużych pająków (jeden z wyjątków od reguły, o których wspominaliśmy wcześniej). Obszar jego występowania rozciąga się od Kostaryki aż do północnej Argentyny. Z racji środowiska, które upodobał sobie ten gatunek, jego przedstawicieli często nazywa się też pająkami bananowymi - można je spotkać na plantacjach bananów. Zdarza się, że wraz z ładunkiem są przewożone do innych części świata (czasami trafiają także do Polski). Dorosły osobnik może osiągać 15 cm długości.  Kolejne miejsce na naszej liście zajmuje pająk wielbłądzi. Nazwa tego kolosa nawiązuje do lekko zgarbionej sylwetki i... do żerowania na wielbłądzich wnętrznościach. Już na pierwszy rzut oka można zauważyć, że ten gatunek wyraźnie różni się od innych pająków. Jego wydłużone ciało nasuwa skojarzenia ze skorpionem lub gigantycznym owadem. W praktyce, mówimy tu o przedstawicielu jednego z najbardziej charakterystycznych rzędów gromady pajęczaków - o solfugu. Pająki wielbłądzie zamieszkują tereny pustynne i stepowe. Mogą osiągać długość do 15 cm.  Kolejne miejsce w zestawieniu przypada w udziale pawianowi królewskiemu. Ten rzadki pająk zawdzięcza swoją nazwę charakterystycznej budowie odnóży, które przypominają palce pawiana. Naturalnym środowiskiem tego gatunku są wschodnie obszary Afryki. Pawiany królewskie żyją w norach kopanych w pobliżu krzewów akacji. To agresywny gatunek, który został wyposażony przez naturę w silny jad. Dorosłe osobniki mogą osiągać do 20 cm długości. Kolejny młody pająk na naszej liście. Gatunek Poecilatheria rajaei został odkryty w 2009 roku, a jego nazwa nawiązuje do nazwiska Michaela Rajakumara Purajaha - podinspektora policji, który znacząco pomógł w pracach terenowych, zmierzających do opisania tego kolosa. Pająk zamieszkujący zalesione tereny Sri Lanki reprezentuje rodzinę ptasznikowatych. Poluje na niewielkie płazy, gady i gryzonie. Największe osobniki osiągają do 20 cm długości. Przenosimy się do deszczowych lasów Kolumbii i Brazylii. W pobliżu powalonych drzew można tam spotkać tarantulę czerwononogą - agresywnego ptasznika z charakterystycznie ubarwionymi odnóżami. Sprawny myśliwy poluje na duże owady, jaszczurki i gryzonie. Jego jad nie jest szczególnie groźny dla człowieka, ale ukąszenie może okazać się bolesne. Przedstawiciele tego gatunku osiągają do 20 cm długości. Ameryka Południowa stwarza niezwykle korzystne środowisko dla wielkich pająków. Jeden z największych przedstawicieli rodziny ptasznikowatych występuje w Argentynie, Paragwaju, Urugwaju i Brazylii. Gustuje w owadach i gryzoniach. Choć groźny wygląd tego pająka zdaje się sugerować coś innego, jad tego pająka nie jest niebezpieczny dla człowieka. Nie zmienia to jednak faktu, że widok tego kolosa może napędzić sporo strachu - Grammostola anthracina osiąga do 28 cm długości. Pierwszą trójkę największych pająków świata otwiera ptasznik olbrzymi. Obszar jego występowania ogranicza się do stanu Paraiba w Brazylii, ale ze względu na łagodne usposobienie (i niezbyt silny jad), na całym świecie jest ochoczo hodowany przez miłośników zwierząt terrariowych. Dorosły osobnik może osiągać długość do 28 cm. "
Czy człowiek jest szybszy od konia? Po raz trzeci w historii biegacz prześcignął zwierzę,https://www.national-geographic.pl/artykul/czy-czlowiek-jest-szybszy-od-konia-po-raz-trzeci-w-historii-biegacz-przescignal-zwierze-220614010651,Unknown,['Nauka'],"Na świecie nie brakuje nietypowych, żeby nie powiedzieć dziwnych, cyklicznych wydarzeń. Weźmy na przykład la tomatinę organizowaną w Hiszpanii. Uczestnicy zabawy obrzucają się pomidorami. Również Hiszpanie organizują co roku encierro w Pampelunie, czyli przepędzanie byków ulicami miasta. Walijczycy także mają swoje wyścigi z udziałem zwierząt. Mowa o maratonie Man versus Horse. Impreza odbywa się regularnie od 1980 r. w walijskim mieście Llanwrtyd Wells. Na trasie 35 km biegacze rywalizują z jeźdźcami na koniach. Do pokonania mają górzysty teren przecinany drogami. Pierwsza edycja wyścigów została zorganizowana ponad 40 lat temu z inicjatywy Gordona Greena. Mężczyzna podsłuchał, jak klienci w jego pubie dyskutują o tym, że człowiek może prześcignąć konia. Postanowił więc to sprawdzić. Do tej pory udało się to tylko trzem biegaczom. W tym roku na kartach historii zapisał się Ricky Lightfoot. 37-latek z Cumbrii w Wielkiej Brytanii ukończył wyścig w dwie godziny, 22 minuty i 23 sekundy. Był szybszy o dwie minuty i sekundę od pierwszego konia na mecie – Lane House Boya. Jako pierwszy ludzki zwycięzca wyścigu od 15 lat, Brytyjczyk otrzymał nagrodę w wysokości 3500 funtów. Post udostępniony przez Ricky Lightfoot (@rickylightfoot) Tylko dwóch innych biegaczy dokonało tego wyczynu od 1980 roku: Huw Lobb został pierwszym zwycięzcą w 2004 roku, pokonując najszybszego konia o dwie minuty; a Florien Holtinger zdobył tytuł w 2007 roku. W rozmowie z lokalnymi mediami Lightfoot zdradził, że biegacze mają siedmiominutową przewagę nad końmi i biegną nieco inną trasą. Zwierzęta i ludzie spotykają się tylko na części odcinków trasy. Usain Bolt, uważany za najszybszego człowieka na świecie, osiągnął maksymalną prędkość blisko 44 km/godz. Tymczasem konie potrafią rozpędzić się nawet do około 88 km/godz. Jak to możliwe? Odpowiedzi na to pytanie zaczęto szukać już ponad 200 lat temu po śmierci wyjątkowego konia wyścigowego, Eclipse. W całej swoje karierze w latach 1769–1770 zwierzę nie miało sobie równych. Po założeniu Royal Veterinary College w 1791 r. weterynarze ustalili, że konie mają zdolność zwiększenia ilości krwi pompowanej przez serce do mięśni. Pomaga im w tym śledziona, będąca magazynem krwinek czerwonych. W porównaniu z ludźmi konie mają też znacznie większą tolerancję na podwyższoną temperaturę ciała i kwasowość krwi. Te parametry rosną szybko podczas intensywnych ćwiczeń. Nie bez znaczenia pozostają dużych rozmiarów końskie serca, mięśnie oraz ścięgna. Konie wyścigowe rozwijają prędkości niemożliwe dla ludzi. / fot. Bob Thomas/Getty Images Istotną rolę odgrywa też dżokej przybierający specjalną pozycję. Wygląda to tak, jakby kucał nad koniem, zamiast siedzieć prosto. W ten sposób odciąża zwierzę, aby nie traciło dodatkowej energii."
Rodzaje wulkanów – jak się je dzieli ze względu na aktywność i budowę?,https://www.national-geographic.pl/artykul/rodzaje-wulkanow-jak-sie-je-dzieli-ze-wzgledu-na-aktywnosc-i-budowe,Artur Białek,['Przyroda'],"Nie można kojarzyć wulkanów wyłącznie z charakterystycznym stożkiem, bo te struktury geologiczne mogą przybierać różnorakie formy. W tym kontekście, należy przyjąć, że wulkan to po prostu miejsce na powierzchni Ziemi, z którego wydobywają się produkty wulkaniczne. Przyjrzyjmy się temu nieco bliżej. Zanim dokładnie omówimy poszczególne rodzaje wulkanów, warto w skrócie odpowiedzieć na ważne pytanie - jak powstaje wulkan? Ten proces można podzielić na dwa etapy, z których jeden zachodzi pod powierzchnią, a drugi - na powierzchni Ziemi. Mowa o plutonizmie, czyli zjawiskach związanych z powstawaniem, zastyganiem i przemieszczaniem magmy, oraz o wulkanizmie, czyli procesach, w wyniku których dochodzi do punktowego wydobywania się produktów wulkanicznych (ciekłych, stałych i gazowych). To właśnie magma (upłynnione skały), która przesuwa się ku górze i nie zastyga w szczelinach skalnych, rozpoczyna proces tworzenia charakterystycznych struktur. Dzieła dopełnia wydobywająca się na powierzchnię lawa. Jeżeli komora wulkaniczna (miejsce pod powierzchnią, w którym gromadzi się magma) jest bardzo duża, a eksplozja wynikająca ze znacznego nagromadzenia magmy - potężna, powstają superwulkany. Tak w skrócie wyglądają procesy powodujące zjawiska wulkaniczne. Jak to się ma do rodzajów wulkanów? Spieszymy z odpowiedzią. Mówiąc o rodzajach wulkanów, pod uwagę należy brać nie tylko ich kształt, ale także rodzaj erupcji i aktywność. Najogólniejsza klasyfikacja ma związek z rodzajem lawy oraz erupcji i przewiduje podział wulkanów na: Z powyższego opisu wynika, że poszczególne typy charakteryzują się innym rodzajem lawy. Różnice, o których mowa, są widoczne przede wszystkim w lepkości i zawartości gazów. Pod tym względem, lawę dzielimy na następujące typy: Rodzaj lawy wynika bezpośrednio z typu magmy, która gromadzi się w komorze wulkanicznej. Jeżeli ma odczyn kwaśny, a w jej składzie występuje znaczna zawartość dwutlenku krzemu, przyjmuje ona gęstą formę. Z kolei magma o odczynie zasadowym jest uboga w dwutlenek krzemu i przez to przybiera formę płynną. Magma decyduje nie tylko o rodzaju erupcji, ale także o kształcie wulkanu. W miejscach, gdzie w komorze wulkanicznej gromadzi się gęsta magma, powstają wulkany stożkowe. Wydobywająca się lawa płynie powoli i zastyga po pokonaniu niewielkiej odległości. Gdy dochodzi do erupcji, następuje wyrzut znacznych ilości materiału piroklastycznego, który osadza się na stygnącej lawie. W ten sposób powstają kolejne warstwy, przyjmujące charakterystyczną formę stożka, który powiększa się wraz z każdym kolejnym wybuchem. W miejscach, w których ognisko magmowe gromadzi rzadki, płynny materiał o odczynie zasadowym, powstają wulkany tarczowe. W momencie erupcji, lawa szybko rozpływa się po całej dostępnej powierzchni. W rezultacie, powstaje niska forma o łagodnych zboczach. Należy podkreślić, że w chwili wybuchu, z wulkanu wydobywa się przede wszystkim lawa i tylko niewielkie ilości popiołów i pyłów. Z tego względu, rodzaj tarczowy składa się przede wszystkim z zastygłych produktów płynnych.  Klasyfikacja wulkanów pod względem kształtu przewiduje także podział na kolejne typy, do których zaliczają się:"
"Okryta właśnie struktura galaktyk nazwana „Łukiem Olbrzyma"" może zmienić nasze pojęcie o kosmosie",https://www.national-geographic.pl/artykul/okryta-wlasnie-struktura-galaktyk-nazwana-lukiem-olbrzyma-moze-zmienic-nasze-pojecie-o-kosmosie,Unknown,"['Odkrycia', 'Kosmos']","Galaktyki tworzące ogromna strukturę w kształcie łuku, rozciągają się na przestrzeni ponad 3 miliardów lat świetlnych. Jeśli ten łuk okaże się prawdziwy, podważy to podstawowe założenie kosmologii, które mówi że w dużej skali, materia we wszechświecie jest rozłożona równomiernie, bez względu na to, w które miejsce spojrzymy.   Kosmolożka Alexia Lopez mówi wprost: „To wywróciłoby do góry nogami kosmologię, jaką znamy! Nasz standardowy model, nie ujmując tego zbyt mocno, w pewnym sensie się rozpada"".

Lopez, z Uniwersytetu Środkowego Lancashire w Preston w Wielkiej Brytanii razem ze swoim zespołem odkryła kosmiczną strukturę. Została ona nazwana „Łukiem Olbrzyma”. Jeśli jest on prawdziwy, byłby kolejnym z poszerzającej się gamy znanych nam wielkoskalowych struktur we wszechświecie. Wszystkie razem, zmusiłyby naukowców do rewizji standardowego modelu kosmologii. Zakłada on, że gdy spojrzymy na wystarczająco duży obszar przestrzeni kosmicznej, obejmujący około 1 miliard lat świetlnych, materia jest w nim rozmieszczona równomiernie. Jednak rozmiar „Łuku Olbrzyma” wydaje się być około trzy razy większy od  tego teoretycznego progu. Jest on kolejną strukturą obok „Wielkiego Muru Sloana”, „Pierścienia Olbrzymich Wybuchów Promieni Gamma” oraz „Ogromnej Grupy Wielkich Kwazarów”, które zdają się wyłamywać z przyjętych założeń dotyczących materii w kosmosie.

Do uchwycenia obrazu nowej struktury doszło podczas, badania światła pochodzącego z około 40 000 kwazarów uchwyconych przez projekt Cyfrowej Analizy Nieba Sloana (na cześć Alfreda P. Sloana, długoletniego prezesa firmy General Motors, który założył fundację wspierającą naukę). Sygnatura świetlna „Łuku Olbrzyma” ma związek z atomami magnezu, które straciły jeden elektron. Światło kwazarów zaabsorbowane przez te atomy wyznacza niemal symetryczny łuk dziesiątek galaktyk rozciągających się na obszar około jednej piątej promienia całego obserwowalnego wszechświata. Sama struktura jest niewidoczna dla ludzkiego oka z Ziemi, ale gdyby była widoczna, rozciągałaby się na obszar nieba około 20 razy większy od rozmiarów Księżyca w pełni. "
Najgłębsza podziemna stacja kolejowa na świecie jest w Pekinie. Skorzystają z niej sportowcy podczas igrzysk zimowych,https://www.national-geographic.pl/artykul/sportowcy-w-pekinie-zatrzymuja-sie-na-najglebszej-podziemnej-stacji-kolejowej-na-swiecie,Unknown,['Nauka'],"Od kilku dni oczy wszystkich kibiców są skierowane na Pekin, gdzie odbywają się Zimowe Igrzyska Olimpijskie. Organizacja tak wielkiego wydarzenia wiąże się nie tylko z przygotowaniem obiektów sportowej, ale też dodatkowej infrastruktury, która ułatwi poruszanie się uczestnikom rozgrywek, sztabom i innym przyjezdnym. Podczas tegorocznych igrzysk, z uwagi na pandemię koronawirusa, na trybunach nie ma kibiców zza granicy. Chińczycy i tak stanęli na wysokości zadania i zaskoczyli rozmachem przygotowań. Chińczycy są znani ze swojego zamiłowania do najnowszych technologii. Widać to również po tym, jak przygotowali Pekin na Zimowe Igrzyska Olimpijskie. Na trasie ze stolicy do Zhangjiakou kursuje inteligentny, w pełni autonomiczny pociąg. Zaraz po ukończeniu budowy maszyny okrzyknięto ją cudem techniki. Na uwagę zasługuje również cud inżynierii, czyli stacja Badaling Great Wall. Stacja znajduje się niedaleko najpopularniejszego fragmentu słynnego Muru Chińskiego. Aby prace budowlane nie uszkodziły zabytku, trasę kolei poprowadzono 102 metry pod ziemią. Trzypiętrowa The Badaling Great Wall Station jest uważana za najgłębiej położoną i największą stację podziemnej szybkiej kolei – zajmuje powierzchnię ponad 36 tys. m kw. Na stacji znajdują się również długie najdłuższe schody ruchome w Chinach – mają 88 m długości i 42 m wysokości. 
The Badaling Great Wall Station w styczniu 2022 r. / By N509FZ - Own work, CC BY-SA 4.0, https://commons.wikimedia.org/w/index.php?curid=114142499 Budowa w tak cennym i wrażliwym miejscu nie była łatwym zadaniem. Chińskie media państwowe poinformowały, że inżynierowie użyli detonatora elektronicznego, aby precyzyjnie określić czas wybuchu z dokładnością do milisekundy. Zadbano o to, aby podziemne eksplozje nie były dla Wielkiego Muru większym obciążeniem, niż jeden krok stawiany przez człowieka. Budowa tunelu trwała w sumie trzy lata. Obecnie podróż z Pekinu do Badaling trwa 27 minut, a nie – tak jak wcześniej – 1,5 godziny. Na trasie Pekin-Zhangjiakou (174 km) kuruje elektryczny pociąg Fuxing (EMU). Jego maksymalna prędkość to 350 km/godz. Maszyna porusza się autonomicznie, ale w kabinie jest obecny monitorujący pojazd maszynista. Wszystkie wagony, a jest ich osiem, zostały wyposażone w dostęp do sieci 5G, inteligentne oświetlenie, a także ponad 2 tys. czujników do zbierania danych w czasie rzeczywistym i wykrywania ewentualnych nieprawidłowości w trakcie podróży. 
Na peronie. / By N509FZ - Own work, CC BY-SA 4.0, https://commons.wikimedia.org/w/index.php?curid=97196384 Kolej została zaprojektowana z myślą olimpijczykach. W niektórych wagonach znajdują się większe schowki na sprzęt do uprawiania sportów zimowych. Może je otworzyć przy pomocy kodu QR. Oprócz głównej linii działają również dwie mniejsze prowadzące do wiosek olimpijskich. Dodatkowo od 21 stycznia funkcjonuje 55-dniowy system zarządzania z zamkniętej pętli. Uczestnicy i wszyscy zaangażowani w igrzyska nie jeżdżą tym samym składem, co inni pasażerowie. Zanieczyszczone powietrze od lat jest jedną z największych zmor mieszkańców Pekinu. Pod koniec stycznia władze miasta ogłosiły, że smog najprawdopodobniej będzie odczuwalny również podczas Zimowych Igrzysk Olimpijskich w lutym. – Pogoda w tym czasie wyjątkowo nie sprzyja. Jeśli przewidzimy wysokie zanieczyszczenie, wszystkie miejscowości uruchomią plany awaryjne – zapowiedział Liu Youbin, rzecznik chińskiego ministerstwa środowiska, na konferencji prasowej."
"Znasz wszystkie województwa w Polsce? Sprawdź, ile ich jest i jakie mają stolice",https://www.national-geographic.pl/artykul/wojewodztwa-w-polsce-ile-ich-jest-i-jakie-maja-stolice,Redakcja,"['Ludzie', 'Historia']","Zanim jednak przejdziemy do konkretów, w pierwszej kolejności wyjaśnijmy, czym właściwie jest województwo. Pod tym pojęciem należy rozumieć jednostkę organizacyjną pierwszego, czyli najwyższego stopnia. Wszystkie województwa w Polsce dzielą się na mniejsze jednostki drugiego stopnia, czyli powiaty. Na ich obszarze obowiązuje z kolei podział na jednostki trzeciego stopnia - gminy. W latach 1945-1998, w Polsce obowiązywał podział na 49 województw. W styczniu 1999 roku wprowadzono podział na 16 województw. Takie działanie miało na celu stworzenie większych regionów, które po przystąpieniu Polski do Wspólnoty Europejskiej mogły być konkurencyjne dla jednostek administracyjnych obowiązujących w państwach zachodnioeuropejskich. Wprowadzenie większych województw miało też uzasadnienie ekonomiczne. Połączone jednostki miały być bardziej efektywne w ujęciu gospodarczym, a przy okazji - ich budżet miał być racjonalniej wykorzystywany.   Województwa Polski są nazywane w nawiązaniu do nazw największych miast z ich obszaru, które są ich stolicami (tzw. miasta wojewódzkie), albo do nazw regionu.  Tak przedstawia się aktualna lista województw (w kolejności alfabetycznej): województwo dolnośląskie: miasto wojewódzkie to Wrocław,  województwo kujawsko-pomorskie: siedzibą wojewody jest Bydgoszcz, a siedzibą sejmiku województwa - Toruń, województwo lubelskie: miasto wojewódzkie to Lublin, województwo lubuskie: siedzibą wojewody jest Gorzów Wielkopolski, a siedzibą sejmiku województwa - Zielona Góra, województwo łódzkie: miasto wojewódzkie to Łódź,  województwo małopolskie: miasto wojewódzkie to Kraków, województwo mazowieckie: miasto wojewódzkie to Warszawa, województwo opolskie: miasto wojewódzkie to Opole, województwo podkarpackie: miasto wojewódzkie to Rzeszów,  województwo podlaskie: miasto wojewódzkie to Białystok, województwo pomorskie: miasto wojewódzkie to Gdańsk, województwo śląskie: miasto wojewódzkie to Katowice, województwo świętokrzyskie: miasto wojewódzkie to Kielce, województwo warmińsko-mazurskie: miasto wojewódzkie to Olsztyn, województwo wielkopolskie: miasto wojewódzkie to Poznań, województwo zachodniopomorskie: miasto wojewódzkie to Szczecin. Powierzchnia województw różni się dość wyraźnie. Pod tym względem, największą jednostką administracyjną pierwszego stopnia jest województwo mazowieckie ze stolicą w Warszawie (35558 km kw.). Mazowieckie przoduje też w kwestii liczby mieszkańców. Jak wskazują dane Głównego Urzędu Statystycznego, na koniec 2020 roku województwo mazowieckie zamieszkiwało 5425000 osób.   Drugie pod względem powierzchni jest województwo wielkopolskie (29826 km kw.) ze stolicą w Poznaniu. Populacja w Wielkopolsce jest jednak wyraźnie niższa - drugie największe województwo w Polsce zamieszkuje 3496500 osób (stan na koniec 2020 roku). Pod tym względem, wyraźnie lepiej od wielkopolskiego wypada województwo śląskie (12333 km kw.) ze stolicą w Katowicach, w którym pod koniec 2020 roku mieszkało aż 4492300 osób. Sprawia to, że to właśnie tej jednostce administracyjnej przypada tytuł najgęściej zaludnionego województwa w kraju.  Najmniejsze, zarówno pod względem wielkości, jak i populacji, jest województwo opolskie ze stolicą w Opolu. Pod koniec 2020 roku, obszar o powierzchni 9412 km kw. zamieszkiwało 976800 osób.   Lista województw nie jest finalnie zamknięta, o czym od czasu do czasu przypominają nam polityczne debaty. Co jakiś czas podnoszone są pomysły utworzenia trzech nowych jednostek administracyjnych pierwszego stopnia. Gdzie miałyby się znajdować?  Zaczynamy od północy kraju, gdzie pojawił się pomysł utworzenia województwa środkowopomorskiego. Miałoby ono obejmować zachodnią część województwa pomorskiego, wschodnią część zachodniopomorskiego i północne obszary województwa wielkopolskiego. Pod względem administracyjnym, jego granice miałyby być zbliżone do tych, które wyznaczały dawne województwo koszalińskie. Stolicom nowej jednostki miałby być Koszalin. Siedziba sejmiku wojewódzkiego miałaby mieścić się w Słupsku. Zmierzamy w kierunku centrum kraju. Tam zrodził się pomysł wyodrębnienia województwa warszawskiego, które miałoby obejmować stolicę i przylegające do niej powiaty. Według rządzących, takie działanie ma przynieść ogromne korzyści finansowe dla pozostałych miast tworzących województwo mazowieckie, zapewniając lepszy podział środków. Obecnie, Warszawa znacząco zawyża statystyki finansowe całego regionu. Po jej wyodrębnieniu, miałoby się to zmienić."
Zwierzęta bezkręgowe – jak wyglądała ich ewolucja?,https://www.national-geographic.pl/artykul/zwierzeta-bezkregowe-jak-wygladala-ich-ewolucja,Artur Białek,['Przyroda'],"Wypada podkreślić, że różnorodność bezkręgowców może wprawić w osłupienie. I nie chodzi tu wyłącznie o różnice w kształcie i wielkości ciała, ale także o różnorodność w kwestii budowy wewnętrznej czy rozmnażania. Zdołały opanować wszystkie kontynenty, oceany i morza. Jako pierwsze zasiedliły lądy, a naukowcy nie mają wątpliwości, że pozostaną na Ziemi także po erze panowania człowieka. Co charakteryzuje te organizmy? Nie każdy zdaje sobie sprawę, że świat bezkręgowców liczy sobie ponad milion opisanych gatunków, a zdaniem niektórych, królestwo tych zwierząt może być stukrotnie większe. Oznacza to, że przynajmniej 97 proc. poznanych gatunków to bezkręgowce. Ich przystosowanie środowiskowe robi olbrzymie wrażenie - potrafią przeżyć w najbardziej niesprzyjających miejscach, w których nie mogą bytować żadne inne organizmy. Co jeszcze wiemy na ich temat?  Czym właściwie są bezkręgowce? Pod tym pojęciem należy rozumieć organizmy pozbawione wewnętrznego szkieletu. To właśnie ten czynnik decyduje o przynależności do tej grupy. Ponadto, charakteryzuje je budowa wielokomórkowa, a w zakresie budowy ciała - dwie symetrie. Pierwsza to symetria promienista, charakterystyczna dla parzydełkowców, żebropławów i szkarłupni, a druga - dwuboczna, która jest typowa dla pozostałych bezkręgowców.  Znaczna różnorodność bezkręgowców sprawia, że w tym przypadku nie można mówić o wspólnej budowie ciała, narządów wewnętrznych czy o jednakowej biologii życia. Zwierzęta bezkręgowe opanowały każdy z ziemskich ekosystemów i dziś stanowią ich nieodłączny element. To zasługa niebywałego przystosowania ewolucyjnego. Znaczenie bezkręgowców w każdym środowisku jest ogromne i bez cienia wątpliwości można stwierdzić, że bez nich nie byłoby życia. To właśnie te zwierzęta odpowiadają za zapylanie roślin, kontrolują populację roślin i zwierząt, zapewniają pożywienie zwierzętom i ludziom i spulchniają glebę. A to tylko ułamek zasług, które można przypisać tym organizmom. Pierwsze organizmy żywe rozwinęły się w wodzie, czyli w środowisku, w którym panują najlepsze ku temu warunki. Gdy na stałym lądzie pojawiły się rośliny, zwierzęta mogły wreszcie opuścić morską toń, tworząc zupełnie nowy ekosystem. Wówczas, panowały najlepsze warunki do dalszego rozwoju - organizmy, które zdobyły ląd, nie musiały konkurować o pokarm. Materiału roślinnego było pod dostatkiem, więc ich rozmnażanie przebiegało bez żadnych zakłóceń. Proces opanowania stałego lądu nie był jednak prosty. Zwierzęta musiały wytworzyć zupełnie nowe mechanizmy, które nie były im potrzebne w środowisku wodnym. Mowa o twardym pancerzu, którego zadaniem było izolowanie wody w ustroju. Taka powłoka uniemożliwiała jednak wymianę gazową, więc konieczne stało się wykształcenie mechanizmu umożliwiającego pobieranie tlenu z powietrza - przetchlinek. Nie wiadomo, które zwierzę jako pierwsze opuściło wodę. Pierwsze skamieniałości pozostawiły po sobie stawonogi, jednak w Chinach odkryto ślady poruszania się po lądzie, które są datowane na 500 mln lat. Nie jest jednak jasne to, do jakiego stworzenia należą. Póki co, musimy zatem trzymać się tezy o pierwszeństwie stawonogów, a konkretnie - roślinożernych krocionogów i innych wijów. Te prymitywne organizmy nie wyglądały jednak jak współczesne. Największe osiągały aż 2 metry długości. Mimo że krocionogi były pierwsze, to nie one opanowały planetę. Zrobiły to owady, które potrafiły pobierać różnoraki pokarm i mogły przystosować się do życia w dosłownie każdym środowisku. Najstarsze skamieniałości pozostawiły owady bezskrzydłe. Ich ślady datowane są na 396 mln lat. O ile pierwszy etap kolonizacji lądu przebiegał bez zakłóceń, to po pewnym czasie pojawiły się drapieżne dwuparce. Wbrew pozorom, pierwsi myśliwi nie mieli łatwego zadania. W pożywianiu się pokarmem mięsnym przeszkadzał mechanizm, wykształcony przez roślinożerców w celu zatrzymania wody w ustroju - gruby pancerz. Ofiary nie były też łatwe do strawienia. Ewolucja znalazła jednak odpowiedź na ten problem - w dość krótkim czasie u drapieżników pojawiły się kolce jadowe, służące do aplikacji enzymów trawiennych. Wczesnymi drapieżnikami lądowymi były także skorpiony. 300 mln lat temu te pajęczaki stały się zaawansowanymi organizmami, osiągającymi 1 m długości. Mniej więcej w tym samym okresie pojawiły się kolejni przedstawiciele pajęczaków - roztocza.  Stale rosnąca populacja drapieżników doprowadziła do sytuacji, w której zwierzęta roślinożerne musiały poszukać nowej, bezpiecznej przestrzeni. Okazało się nią środowisko powietrzne. Jako pierwsze, od ziemi oderwały się ważki. Wykształcone przez nie skrzydła osiągały aż 70 cm rozpiętości. Nie był to jednak mechanizm doskonały, bo powtarzający się proces linienia i tak narażał je na ataki. W późnym karbonie, niemal wszystkie owady zdołały wyeliminować wylinkę w stadium latającym. Gdy na naszej planecie zaczęły pojawiać się pierwsze kręgowce, owady musiały przystosować się do życia pod korą drzew lub w ściółce. Aby tego dokonać, musiały nauczyć się składać skrzydła. Jednymi z nielicznych bezkręgowców, które pozostały na otwartej przestrzeni, były chrząszcze. Kolejny wielki krok ewolucyjny bezkręgowce wykonały w późnej kredzie, gdy na naszej planecie pojawiły się rośliny okrytozalążkowe, które wytwarzały okwiat i nektar, służący wabieniu owadów. Dzięki temu następował transport pyłków - owady latając z rośliny na roślinę przenosiły go. Ten proces trwa do dziś i w dużej mierze warunkuje życie na Ziemi."
"Wybieracie się na południe Polski? Podpowiadamy, co warto zobaczyć w województwie małopolskim",https://www.national-geographic.pl/artykul/atrakcje-malopolski-co-warto-zobaczyc-w-wojewodztwie-malopolskim,Redakcja,['Historia'],"  Przemierzając poszczególne województwa w Polsce, łatwo dostrzeżemy ich różnorodność. Każde zapewnia nieco inne atrakcje, ale wśród nich znajduje się też prawdziwa perła, która łączy w sobie wszystko, co w Polsce jest najwspanialsze (no, może poza dostępem do Bałtyku). Zgadza się, mowa o Małopolsce. Określenie tego regionu mianem magicznego, w żadnym wypadku nie będzie przesadą. Co warto zobaczyć w Małopolsce? Najpierw zastanówmy się, z czego słynie ten niezwykły obszar. Są takie miejsca, które przynajmniej raz w życiu trzeba zobaczyć. Jeżeli stwierdzimy, że większość z nich leży na terenie województwa małopolskiego, najprawdopodobniej nie rozminiemy się z prawdą. Zabytkowe kopalnie, wspaniale zachowane okazy dawnej architektury, malownicze parki narodowe, majestatyczne pasma górskie, dwie spośród nielicznych polskich pustyń - czy spragnionemu atrakcji turyście potrzeba czegoś więcej?  Spośród wszystkich wymienionych atrakcji, Małopolskę rozsławiają przede wszystkim trzy - Tatry, Kopalnia Soli w Wieliczce i oczywiście Kraków. Miasto królów i historyczna stolica Polski jest jedną z najpopularniejszych destynacji na turystycznej mapie, nie tylko Polski, ale i Europy. Każdego roku, do województwa małopolskiego przybywają urzeczeni pięknem Krakowa turyści z Wysp Brytyjskich, Skandynawii i innych zakątków Starego Kontynentu. Oczywiście, mówimy tu o najbardziej rozpoznawalnej, ale z całą pewnością nie jedynej atrakcji regionu. Małopolska jest prawdziwym turystycznym rajem, nie zmienia to jednak faktu, że to właśnie Kraków, ze swoją kunsztowną architekturą, najwspanialszymi zabytkami i wielokulturowością, pozostaje jej wizytówką. O ile to wspaniałe miasto jest punktem obowiązkowym w planie wycieczki po Małopolsce (podobnie jak dwie wymienione wcześniej atrakcje), to wyprawy nie można ograniczać wyłącznie do jednej destynacji. Co warto zobaczyć w Małopolsce? Poniżej zamieszczamy listę naszych propozycji. Zwiedzanie Małopolski rozpoczynamy od stolicy województwa. Właściwie trudno jest wymienić wszystkie atrakcje Krakowa w jednym tekście, to raczej temat na całą serię artykułów. Spróbujmy jednak podołać temu wyzwaniu. Wycieczkę po Krakowie warto rozpocząć na Drodze Królewskiej, która prowadzi przez wszystkie najważniejsze zabytki miasta. Którym warto poświęcić szczególną uwagę? Z całą pewnością zachwycającej Bazylice Mariackiej, monumentalnemu Zamkowi Królewskiemu, okazałemu Rynkowi Głównemu, Sukiennicom, Bramie Floriańskiej i Barbakanowi. To zaledwie kilka pozycji z długiej listy przykładów, bo w Krakowie nie można też ominąć klimatycznych uliczek Starego Miasta czy wielokulturowego Kazimierza, a i tak zobaczymy dopiero mały fragment dawnej stolicy Polski. Na zwiedzanie Krakowa warto więc zarezerwować sobie minimum (z akcentem na to słowo) jeden weekend. Wymieniając ciekawe miejsca w Małopolsce, nie sposób pominąć dwóch zabytkowych kopalń soli. Czy warto odwiedzić te miejsca? Oczywiście, tym bardziej, że oba obiekty znajdują się w pobliżu Krakowa.  Zaczynamy od Wieliczki. Najsłynniejsza w Polsce kopalnia soli (wpisana na listę UNESCO) oferuje nam dwie trasy - turystyczną i górniczą. Znacznie popularniejsza jest ta pierwsza, ale wybierając wycieczkę szlakiem górniczym, z całą pewnością nie będziemy żałować naszej decyzji. Wizytówką Kopalni Soli w Wieliczce jest Kaplica św. Kingi. Piękna tego miejsca nie da się opisać, to po prostu trzeba zobaczyć na własne oczy. Kopalnia w Bochni (także wpisana na listę UNESCO) jest mniej okazała, ale czy to przekłada się na mniejszą atrakcyjność? Niekoniecznie. Zwiedzający mogą wybrać jedną z trzech tras - podstawową, historyczną i przyrodniczą. Przenosimy się do Ojcowskiego Parku Narodowego. To bez wątpienia jedno z najpiękniejszych (a jednocześnie - jedno z najsłynniejszych) miejsc na całej Jurze Krakowsko-Częstochowskiej. Ujmująca architektura, wspaniałe obiekty sakralne (w tym słynna kaplica na wodzie) i wspaniałe okazy przyrody tworzą niezwykłą atmosferę tego miejsca, ale jego najbardziej rozpoznawalną wizytówką pozostają niesamowite formacje skalne (na czele ze słynną Rękawicą i Bramą Krakowską) oraz jaskinie (w tym Grota Łokietka - jeden z najsłynniejszych tego typu obiektów w kraju). Z Tatrami mamy ten sam problem, co z Krakowem - nie da się wymienić wszystkich atrakcji tego miejsca w jednej publikacji. Na szczęście, najwyższego pasma górskiego w Polsce nie trzeba chyba nikomu przedstawiać. To właśnie tam znajdziemy jedne z najwspanialszych pieszych szlaków turystycznych w Polsce, których poziom trudności jest dostosowany do różnych umiejętności. Niektóre z nich, np. prowadzący do Doliny Chochołowskiej, nad Morskie Oko czy Rusinową Polanę, nadają się nawet dla rodzin z dziećmi. Bardziej doświadczeni piechurzy powinni zainteresować się szlakiem na Rysy czy Giewont. Słynną Orlą Perć możemy polecić wyłącznie doświadczonym zdobywcom górskich szczytów.   Na terenie Małopolski znajdziemy aż dwie pustynie (aż, bo w polskich warunkach klimatycznych takie tereny nie są częstym elementem krajobrazu). Najsłynniejszą i jednocześnie największą jest Pustynia Błędowska, położona na pograniczu województw śląskiego i małopolskiego. Znajdziemy tam trzy punkty widokowe. Największą popularnością cieszy się Róża Wiatrów, gdzie infrastruktura turystyczna jest najlepiej rozwinięta. Nie znaczy to, że pozostałe dwa - Czubatka i Dąbrówka - nie są warte zainteresowania, przeciwnie. Na odległości między nimi są na tyle niewielkie, że w trakcie jednej wycieczki bez problemu uda nam się poznać je wszystkie.   Wymieniając ładne miejsca w Małopolsce, nie można pominąć Skamieniałego Miasta w Ciężkowicach. To jedna z najbardziej unikalnych atrakcji w powiecie tarnowskim (a być może nawet w całym województwie). Według legendy, fantazyjne formacje skalne to nic innego, jak domy i ich mieszkańcy, zamienieni w kamień w ramach kary za hulaszczy tryb życia. Gwarantujemy, że przechadzka tajemniczymi wąwozami, które otaczają niezwykle charakterystyczne skały (w niektórych można doszukać się ludzkich sylwetek), na długo pozostanie w pamięci.  Wycieczka po Małopolsce nie będzie kompletna bez zwiedzenia przynajmniej jednego z wielu tamtejszych muzeów. My polecamy wyprawę do Nadwiślańskiego Parku Etnograficznego w Wygiełzowie. Nie jest to najbardziej okazały skansen w Polsce (gromadzi ok. 20 drewnianych obiektów), za to nie można odmówić mu niepowtarzalnego klimatu. W malowniczej scenerii Beskidu Sądeckiego rozciągają się sensoryczne ogrody zmysłów. Pomimo niezwykle atrakcyjnego położenia, miejsce to zostało zaprojektowane w taki sposób, żeby mogło zapewniać niezwykle intensywne bodźce pozawzrokowe. To idealna propozycja dla osób szukających relaksu i odprężenia.  Żadna udana wycieczka nie może pominąć wizyty nad brzegiem jeziora. Małopolska ma sporo do zaoferowania w tym temacie. My polecamy wypoczynek nad malowniczym Jeziorem Rożnowskim, a w szczególności - w Gródku nad Dunajcem. Gdy znudzi nam się błogie lenistwo nad brzegiem jeziora, możemy zwiedzić jedną z okolicznych atrakcji. Naszą propozycję opisujemy poniżej. "
Sarkofag egipski. Jak starożytni Egipcjanie chowali swoich zmarłych?,https://www.national-geographic.pl/artykul/sarkofag-egipski-jak-starozytni-egipcjanie-chowali-swoich-zmarlych,Unknown,['Historia'],"Starożytne sarkofagi egipskie są ozdobą wielu muzeów. Podziw zwiedzających budzą liczne zdobienia i wciąż żywe kolory. Najbardziej wystawne sarkofagi były miejscem ostatniego spoczynku władców Egiptu – faraonów. Niestety, większość z nich nie dotrwała do naszych czasów. Samo słowo „sarkofag” pochodzi z języka greckiego. „Sarx” oznacza ciało, a „phagein” – pożeranie. Sarkofag jest więc czymś, co pożera ciało człowieka. Nazwa ta pochodzi od sposobu pochówku zmarłych stosowanego do dziś w niektórych rejonach Grecji i Azji Mniejszej. Ciało składa się w kamiennej trumnie na kilka lat. Gdy kości zostaną oczyszczone z tkanek miękkich, sarkofag zostaje otwarty. Szczątki są przenoszone np. do urny. Sarkofag zaś można wykorzystać ponownie. Warto zwrócić uwagę na to, że sarkofag egipski nie był wykorzystywany w ten sposób. Jednak grecka nazwa, zlatynizowana i rozpropagowana przez Pliniusza Starszego, przylgnęła także do niego. Dziś słowo „sarkofag” oznacza po prostu trumnę z kamienia. Sarkofag egipski w założeniu był docelowym miejscem spoczynku zwłok. Do sarkofagu wkładano antropoidalne (w kształcie człowieka) trumny z zabalsamowanymi zwłokami. Dla faraonów, czyli władców starożytnego Egiptu ostatnią, wewnętrzna trumnę wykonywano ze złota. Egipcjanie wierzyli w życie pośmiertne. Częścią tej wiary była wielka dbałość o sarkofagi, czyli miejsca wiecznego spoczynku. Stąd piękne rzeźbienia i malowidła, mające przypominać dokonania zmarłego. Jego imię umieszczano na sarkofagu, by mógł zachować swą tożsamość w zaświatach. Forma i zdobienia sarkofagów egipskich zmieniały się na przestrzeni dziejów. Oto główne kierunki: Kamienne sarkofagi egipskie zwykle były monolityczne. Zdobiły je reliefy przedstawiające sceny mitologiczne. Kształt sarkofagu często odpowiadał kształtowi ciała zmarłej osoby. Na uwagę zasługuje technika wykonania drewnianych trumien, ukrytych wewnątrz sarkofagów. „Takie trumny antropoidalne wykonywano z kilkunastu lub nawet kilkudziesięciu fragmentów drewna. W starożytnym Egipcie było ono towarem deficytowym. Elementy sarkofagu łączono więc pieczołowicie ze sobą na wtyki, skoble itp.” – mówi dr Fabian Welc z Instytutu Archeologii UKSW. Aby ułatwić zmarłemu podróż w zaświaty, na wewnętrznych ścianach sarkofagów egipskich umieszczano fragmenty magicznych tekstów. Były one zebrane w księdze zwanej „Tekstami Sarkofagów” („Księgą Sarkofagów”). Potem zastąpiły je „Księgi umarłych”. Teksty zawarte w tych księgach miały pomóc zmarłemu w wędrówce przez podziemny świat. Dzięki zaklęciom miał uniknąć pragnienia, głodu i innych niebezpieczeństw. Teksty miały też pozwolić zmarłemu na przemianę w ach – idealną, duchową istotę, pod postacią której można dostać się do egipskiego raju, zwanego Polami Jaru."
Wielki Obłok Magellana i Mały Obłok Magellana. „Astronomiczna linijka” Wszechświata,https://www.national-geographic.pl/artykul/wielki-oblok-magellana-i-maly-oblok-magellana-astronomiczna-linijka-wszechswiata,Unknown,['Kosmos'],"Wielki Obłok Magellana i Mały Obłok Magellana to dwie galaktyki karłowate leżące w odległości 163 tysięcy lat świetlnych oraz 206 tysięcy lat świetlnych od nas. Uformowały się, podobnie jak Droga Mleczna, około 13 miliardów lat temu. Są tzw. galaktykami satelickimi orbitującymi wokół Drogi Mlecznej. Stanowią też część tzw. Grupy Lokalnej galaktyk. To rozciągająca się na obszarze około 100 milionów lat świetlnych grupa ponad 50 galaktyk będących częścią tzw. supergrupy Laniakea. Galaktyki Grupy Lokalnej są połączone siłą grawitacji i przemieszczają się w kosmosie jako jedna całość. Chociaż na nocnym niebie Wielki Obłok Magellana i Mały Obłok Magellana nie sprawiają zbyt okazałego wrażenia, w rzeczywistości stanowią ogromną strukturę. Naukowcy wyliczają, że tylko w Wielkim Obłoku Magellana, którego średnica wynosi 14 tysięcy lat świetlnych, może świecić około 30 miliardów gwiazd. Średnica mniejszego z obłoków to siedem tys. lat świetlnych. Dla porównania, w Drodze Mlecznej może być nawet 400 miliardów gwiazd, a średnica galaktyki wynosi około 140 tys. lat świetlnych. W Europie pierwsze wzmianki o istnieniu obłoków pojawiły się po powrocie żeglarzy Ferdynanda Magellana z wyprawy dookoła świata, co miało miejsce w 1522 roku. Południowe niebo nie było wcześniej znane naszym astronomom. Ale historycznie pierwszą informację o obłokach zanotował w 964 roku perski astronom Al Sufi. Wielki Obłok Magellana nazwał Bakr, czyli „biały wół”. Jednak trzeba było dopiero Edwina Hubble’a, by określić, czym tak naprawdę są Wielki Obłok Magellana i Mały Obłok Magellana. Pracujący w obserwatorium Mount Wilson niedaleko Pasadeny w Kalifornii astronom badał tzw. cefeidy, czyli wyjątkowo jasne, pulsujące gwiazdy. Odnalazł takie w kilku mgławicach i wyliczył, że mgławice te nie znajdują się, jak wcześniej sądzono, w Drodze Mlecznej, lecz stanowią odrębne galaktyki. To zmusiło astronomów do zmodyfikowania poglądów na temat kosmosu. Tym samym Obłoki Magellana zyskały miano odrębnych galaktyk. Dziś wiemy, że Wielki Obłok Magellana i Mały Obłok Magellana to nieregularne galaktyki, które dzielą gazową otoczkę. Zawierają wiele młodych gwiazd i gromad gwiazd, a także znacznie starsze gwiazdy. Jedna z tych gromad gwiazd zawiera gwiazdę Wolfa-Rayeta R136a1, czyli najbardziej masywną gwiazdę znaną nauce, o masie 265 razy większej od masy Słońca. Znając jej masę, możemy też określić jej przyszłość.  R136a1 po utracie stabilności zapadnie się i przekształci w czarną dziurę. Obłoki Magellana służą jako doskonałe laboratoria do badania bardzo aktywnego formowania się i ewolucji gwiazd. Na przykład znajdująca się w Wielkim Obłoku Magellana Mgławica Tarantula (zwana także 30 Doradus), w której można wyróżnić wspomnianą wyżej gwiazdę R136a1, jest ogromnym, zjonizowanym obszarem wodorowym, który zawiera wiele młodych, gorących gwiazd. Całkowita masa 30 Doradus wynosi około miliona mas Słońca, a jej średnica to około 550 lat świetlnych, co czyni go największym obszarem zjonizowanego gazu w całej Lokalnej Grupie Galaktyk. Co ciekawe, odległość do Wielkiego Obłoku Magellana określili polscy badacze pod przewodnictwem dr. Grzegorza Pietrzyńskiego. W opublikowanym w 2013 roku na łamach prestiżowego czasopisma naukowego „Nature” artykule ogłosili, że odległość ta wynosi 160 tys. lat świetlnych z dokładnością do dwóch procent. Informacja ta ma ogromne znaczenie dla całej astrofizyki i kosmologii, ponieważ odległość do Wielkiego Obłoku Magellana jest wzorcem stosowanym do skali odległości w całym Wszechświecie. Swego rodzaju odpowiednikiem wzorca metra przechowywanego w Sèvres pod Paryżem. Tak wykalibrowana „astronomiczna linijka” służy m.in. do określenia wartości stałej Hubble’a. Ustalenie jej dokładnej wartości jest jednym z głównych wyzwań współczesnej astronomii. Stała ta opisuje bowiem tempo rozszerzania się Wszechświata, a dodatkowo może nas przybliżyć do rozwiązania zagadki ciemnej energii, która odpowiada za trzy czwarty masy całego Wszechświata."
"555,55-karatowy czarny diament trafi na aukcję. Ma pochodzić z kosmosu",https://www.national-geographic.pl/artykul/555-55-karatowy-czarny-diament-trafi-na-aukcje-ma-pochodzic-z-kosmosu,Unknown,['Kosmos'],"Dom aukcyjny Sotheby’s w Dubaju pochwalił się swoim najnowszym nabytkiem: 555,55-karatowym czarnym diamentem. Kamień ma pochodzić z kosmosu, dlatego też nazwano go Enigmą. Rzadki klejnot został pokazany mediom w połowie stycznia. Dubaj to tylko jeden z przystanków na jego międzynarodowej trasie. Jej finał odbędzie się w lutym w Londynie, gdzie diament zostanie wystawiony na aukcję. Pracownicy Sotheby’s przewidują, że Enigma zostanie sprzedana za co najmniej 5 milionów funtów, czyli ponad 27 milionów złotych. W rozmowie z The Associated Press Sophie Stevens, specjalistka od biżuterii w Sotheby’s Dubai, podkreśliła, że 5 to wyjątkowa cyfra w przypadku licytowanego klejnotu. Ma on również 55 faset. Czarny diament ma kształt inspirowany Chamsą – symbolem używanym krajach arabskich i Izraelu, który chroni przed złymi mocami. Słowo to można przetłumaczyć jako piątka. Oto Enigma / fot. Getty Images Czarne diamenty, znane również jako karbonado, są niezwykle rzadkie i w naturze występują tylko w Brazylii i Afryce Środkowej. Naukowcy wskazują na ich kosmiczne pochodzenie. Z badań przeprowadzonych na Florida International University i Case Western Reserve University wynika, że kamienie powstały poza Układem Słonecznym, w środowisku bogatym w wodór. Niewykluczone, że uformowały się w wyniku wybuchu supernowej. Ich skład chemiczny jest zbliżony do pyłu kosmicznego. Jak czarne diamenty trafiły na Ziemię? Najprawdopodobniej razem z meteorytem. Badacze zwracają uwagę na to, że rzadkie klejnoty występują w dwóch oddalonych o tysiące kilometrów miejscach."
Branża turystyczna pomaga uchodźcom z Ukrainy. Darmowe noclegi i przejazdy to nie wszystko,https://www.national-geographic.pl/artykul/branza-turystyczna-pomaga-uchodzcom-darmowe-noclegi-i-przejazdy-to-nie-wszystko-220302115736,Unknown,['Ludzie'],"Agresja Rosji wobec Ukrainy jest odczuwalna niemal na całym świecie. Od rozpoczęcia rosyjskiej inwazji z Ukrainy uciekło już ponad pół miliona osób. Uchodźcy najczęściej szukają schronienia w Polsce. Tysiące Ukraińców przekroczyło też granice ze Słowacją, Rumunią, Mołdawią i Węgrami. Z kraju objętego wojną uciekają ludzie w różnym wieku i o różny statusie materialnym. Część z nich ma w Polsce rodzinę lub przyjaciół. Niektórzy dopiero na miejscu szukają noclegów. Jeszcze inni do Polski przyjeżdżają na chwilę, żeby stąd wyjechać dalej na zachód. Jeszcze zanim liczba uchodźców z Ukrainy zaczęła być podawana w setkach tysięcy, Polacy zmobilizowali się i zaczęli organizować zbiórki żywności, odzieży oraz środków medycznych. W wielu miejscach magazyny są już pełne. Tu znajdziesz listę zaufanych organizacji niosących pomoc Ukraińcom. W pomoc Ukraińcom angażuje się też branża turystyczna. Dla większości uchodźców przekroczenie polskiej granicy to nie koniec podróży, a jedynie początek jej kolejnego etapu. PKP Intercity jako jedno z pierwszych przedsiębiorstw turystycznych w Polsce zaoferowało pomoc uciekającym przed wojną. Od 26 lutego wszyscy obywatele Ukrainy mogą poruszać się pociągami obsługiwanymi przez przewoźnika za darmo. Do bezpłatnego biletu upoważnia ukraiński paszport. Taka forma pomocy ma potrwać co najmniej przez kolejne cztery tygodnie. Wzorem PKP Intercity darmowe przejazdy dla uchodźców z Ukrainy zaoferowały również Koleje Wielkopolskie, Koleje Mazowieckie, Koleje Dolnośląskie oraz Śląskie. Podobną akcję zorganizował również Flixbus. W mediach społecznościowych przewoźnika czytamy, że zgłoszenia na bezpłatne podróże z Przemyśla i Rzeszowa są przyjmowane online. Bezpłatne bilety można także nabyć w aplikacji Koleo.pl. Po przyjedzie do miast, Ukraińcy nie muszą martwić się o bilety na przejazd autobusem, tramwajem czy metrem. Gdańsk, Warszawa i Kraków oferują im bezpłatną komunikację. Kto regularnie porusza się Uberem, pewnie wie, że za kierownicą często siedzą Ukraińcy. Firma także wspiera uchodźców i wolontariuszy. Kursy na granicę dla osób, które chcą pomóc, są bezpłatne. Przed wyjazdem należy jednak pamiętać o tym, żeby wcześniej umówić się na odebranie konkretnej osoby lub rodziny. Na wielu przejściach granicznych panuje chaos. Uciekający przed wojną, zwłaszcza kobiety z dziećmi, nierzadko boją się wsiadać do obcych samochodów bez uprzedniego kontaktu. Brutalna inwazja rosyjska zastała część Ukraińców na wakacjach między innymi w Egipcie czy Turcji. Ponieważ przestrzeń lotnicza nad Ukrainą została zamknięta dla cywilnych samolotów, turyści mają utrudniony powrót do Europy. Część polskich biur podróży, w tym TUI i ITAKA, oferuje Ukraińcom darmowe miejsca w samolotach czarterowych do Polski. A co z noclegami? Tu pomoc niesie między innymi popularna platforma turystyczna Couchsurfing. Ukraińcy zostali zwolnieni z opłat. Powstała również specjalna grupa, na której uchodźcy mogą kontaktować się z gospodarzami. "
Według badań kawa wydłuża życie. Ile filiżanek dziennie przynosi najlepsze efekty?,https://www.national-geographic.pl/artykul/wedlug-badan-kawa-wydluza-zycie-ile-filizanek-dziennie-przynosi-najlepsze-efekty-220404115932,Unknown,['Nauka'],"Kawa – miliony ludzi na całym świecie nie wyobrażają sobie bez niej poranka. Choć jest używką, parzenie i picie czarnego wywaru w niektórych regionach balansuje na granicy kultu. Włosi na przykład planują wpisać espresso na listę UNESCO. Jak działa na nas kawa? Z założenia ma pobudzać. Wielu kawoszy twierdzi jednak, że pija ją głównie dla smaku. To, czy kawa szkodzi zdrowiu, od lat wzbudza kontrowersje. Najnowsze badania przedstawione na 71. dorocznej sesji naukowej American College of Cardiology rzucają nowe światło na poranny rytuał. Z wniosków naukowców wynika, że picie od dwóch do trzech filiżanek kawy dziennie obniża ryzyko wystąpienia chorób serca i wydłuża nasze życie. Prawidłowość zauważono zarówno u osób zdrowych, jak i borykających się ze schorzeniami układu krążenia. Dr Peter M. Kistler – kierownik badań nad arytmią w Alfred Hospital and Baker Heart Institute w Melbourne – razem z zespołem innych badaczy przyjrzał się prawie 500 tys. pacjentów obserwowanych przez co najmniej 10 lat. Uczeni ustalili, jak poziom spożycia kawy wpływa na ryzyko wystąpienia arytmii, choroby wieńcowej czy udarów. Pacjenci zostali podzieleni na grupy w zależności od tego, ile filiżanek kawy pili każdego dnia: 0, mniej niż 1, 1, 2-3, 4-5 lub więcej niż 5. Najpierw naukowcy przeanalizowali dane 382 535 osób, u których nie wykryto chorób serca. Średni wiek uczestników badania wynosił 57 lat. W grupie przeważały kobiety. Maksymalne korzyści zaobserwowano wśród osób pijących od dwóch do trzech filiżanek kawy dziennie. Ryzyko rozwoju choroby wieńcowej lub niewydolności serca było u nich mniejsze o 10-15 proc. niż w przypadku osób pijących mniej lub więcej kawy. Następną grupę badanych stanowili cierpiący na choroby serca, w sumie 34 279 osób. Tu również okazało się, że osoby pijące od dwóch do trzech filiżanek kawy dziennie były znacznie mniej narażone na zgon. Dr Kistler podkreślił też, że spożywanie takich ilości kofeiny nie wywoływało arytmii czy migotania przedsionków. 
Kawa często towarzyszy nam w podróży. / fot. Westend61 / Getty Image – Klinicyści zazwyczaj mają pewne obawy co do osób ze zdiagnozowaną chorobą sercowo-naczyniową lub zaburzeniami rytmu serca, które piją kawę. Często z ostrożności radzą im, aby ją odstawili. […] Nasze badanie pokazuje, że regularne spożywanie kawy jest bezpieczne i może być częścią zdrowej diety dla osób z chorobami serca – przekonywał naukowiec. Dodał też, że kawa stymuluje zdolności poznawcze. Żeby zrozumieć prozdrowotne właściwości kawy, warto przypomnieć, że w jej ziarnach znajdziemy nie tylko kofeinę, ale też ponad 100 innych związków biologicznych aktywnych. Mogą one zwiększać metabolizm, redukować stres czy łagodzić stany zapalne. Rozpuszczalna czy mielona? To pytanie nierzadko wzbudza żywe dyskusje wśród kawoszy. Jeśli chodzi o pozytywny wpływ na zdrowie, obie kawy tak samo obniżają ryzyko arytmii, miażdżycy, udaru czy niewydolności serca. Badania wykazały, że kawa bezkofeinowa nie przynosi żadnych korzyści dla układu krążenia."
"Nowe badania pokazują, że do 2050 roku poziom mórz wzrośnie nawet o 30 centymetrów. Skutki mogą być katastrofalne",https://www.national-geographic.pl/artykul/nowe-badania-pokazuja-ze-do-2050-roku-poziom-morz-wzrosnie-nawet-o-30-centymetrow-skutki-moga-byc-katastrofalne,Unknown,"['Nauka', 'Przyroda']","Za najnowsze badania odpowiadają między innymi NASA oraz Narodowa Agencja Oceanów i Atmosfery (NOAA). Naukowcy podkreślają, że ich raport potwierdza dotychczasowe prognozy. Poziom mórz na świecie rośnie w bardzo szybkim tempie.  Badacze ocenili, że w samych Stanach Zjednoczonych woda u wybrzeży podniesie się nawet o 30 centymetrów. Eksperci alarmują: to poważne zagrożenie dla całego świata, a będzie jeszcze gorzej. Globalne ocieplenie to jedno z większych wyzwań, z jakim musimy zmierzyć się w najbliższej przyszłości. To problem, który ma konsekwencje długoterminowe i dalekosiężne. Już teraz obserwujemy, że na świecie mamy do czynienia z coraz większą liczbą ekstremalnych zjawisk pogodowych. W ubiegłym roku ponad 400 stacji meteorologicznych zarejestrowało rekordowe temperatury. 2021 r. był jednym z najcieplejszych w historii i tym samym kolejnym rokiem z rzędu, w którym trend wzrostowy się utrzymuje. W najnowszym raporcie czytamy, że w ciągu najbliższych 30 lat zwiększy się częstotliwość powodzi, huraganów i intensywnych opadów. Autorzy przekonują, że przypadków niebezpiecznych podtopień będzie dziesięć razy więcej niż dotychczas. Badacze przypominają, że u wybrzeży Stanów Zjednoczonych mieszka ok. 127 milionów ludzi. Będą oni musieli się zmierzyć z większą intensywnością kataklizmów. – Niestety, czekają nas bardzo niebezpieczne lata. Jeżeli nie podejmiemy skutecznych działań, aby powstrzymać kryzys klimatyczny, wiele miast zostanie po prostu zalanych – mówi William Sweet, oceanograf z NOAA. Autorzy korzystali z badań z 2017 roku, ale uzupełnili je o najnowsze, dużo bardziej precyzyjne dane. Badacze korzystali z komputerowych modeli klimatu, wskaźników dotyczące pływów morskich i zdjęć satelitarnych. W toku prac uwzględniono najnowszy raport Organizacji Narodów Zjednoczonych dotyczący zmian klimatu. Naukowcy odpowiedzialni za najnowszy raport klimatyczny szacują, że do końca tego stulecia poziom wody u wybrzeży Stanów Zjednoczonych może wzrosnąć aż o 60 centymetrów. Uczeni podają przyczyny tego stanu rzeczy. To przede wszystkim coraz szybsze topnienie lodowców oraz ocieplanie wód, spowodowane ogromną ilością gazów cieplarnianych, które emitujemy. Ekolodzy zwracają uwagę na to, że to również bardzo zła wiadomość dla ekosystemów. Na skutek anomalii pogodowych, duża część powierzchni przybrzeżnych może ulec erozji. To z kolei wiąże się z niszczeniem siedlisk i terytoriów lęgowych. Naukowcy w swoim raporcie przekonują, że potrzebne są pilne działania, które powstrzymają skutki trwającego kryzysu klimatycznego. Według nich zmiany są pewne, ale nie nieodwracalne."
"Piramidy Majów to jedna z najważniejszych atrakcji Meksyku. Wiesz, ile mają lat?",https://www.national-geographic.pl/traveler/artykul/piramidy-majow-to-jedna-z-najwazniejszych-atrakcji-meksyku-wiesz-ile-maja-lat,Unknown,"['Kierunki', 'Historia']","Gdzie są piramidy Majów? Ile mają lat? O najważniejszych i najcenniejszych zabytkach Meksyku nadal wiemy niewiele. Czas to zmienić, zwłaszcza jeśli planujesz wakacje na Półwyspie Jukatan. Meksyk to jeden z ulubionych kierunków turystycznych Europejczyków. Szczególnie jesienią i zimą, kiedy za oceanem termometry cały czas pokazują temperatury powyżej 20 stopni Celsjusza. Wielu wczasowiczów przyciągają malownicze plaże ciągnące się wzdłuż popularnego kurortu Tulum. Meksyk ma jednak do zaoferowania znacznie więcej niż tylko rajskie widoki. Podróżnych przyciąga równie fascynująca historia prekolumbijskich cywilizacji. Obecnie zostały po nich głównie ruiny miast, cały czas eksplorowane przez archeologów. Największym zainteresowaniem naukowców i turystów niezmiennie cieszą się piramidy Majów. Wszyscy, którzy chcą zobaczyć i lepiej poznać piramidy Majów powinni w pierwszej kolejności wybrać się do Chichen Itza, najbardziej znanego na świecie prekolumbijskiego miasta założonego przez Majów. Jedną z najważniejszych budowli na miejscu jest El Castillo, czyli mierząca 30 metrów wysokości piramida Kukulkana. Z każdej z czterech stron na szczyt słynnej piramidy Majów prowadzi 91 stopni. W odróżnieniu od innych piramid jest niewielka, jednak wyróżnia się szczegółami architektonicznymi oraz symbolami astronomicznymi. Niektórzy badacze twierdzą, że konstrukcja budowli może być związana z majańskim kalendarzem. fot. Matteo Colombo/Getty Images Turyści najchętniej oglądają El Castillo w czasie równonocy wiosennej i jesienej, kiedy narożnik piramidy rzuca przypominający węża na północną ścianę budowli. Efekt podkreślają wyrzeźbione głowy węży pierzastych na końcach balustrad. Piramidy Majów można oglądać nie tylko w Chichen Itza. W końcu w Meksyku archeolodzy pracują na ponad 200 stanowiskach. Trzeba jednak pamiętać, że prekolumbijskie budowle różnią się od siebie i nie wszędzie wyglądają tak samo. Przykładowo piramidy w Tulum nie są tak wielkie i zjawiskowe jak te w Chcihen Itza. Mimo to turyście chętnie odwiedzają stanowisko archeologiczne w kurorcie zwabieni malowniczym położeniem. Ruiny znajdują się na klifie. W dole szumi błękitne Morze Karaibskie. fot. Pam Suemiehl/Getty Images Kolejnym ważnym miejscem na mapie Meksyku jest Calakmul, czyli jedno z największych starożytnych miast zbudowanych przez Majów. Jego pozostałości są schowane w dżungli, blisko granicy meksykańsko-gwatemalskiej. Według biologa Cyrusa L. Lundella nazwa Calakmul miała oznaczać „Miasto Dwóch Sąsiadujących Piramid”. To by się zgadzało. Turystów przyciągają tu właśnie dwie imponujących rozmiarów piramidy Majów. Jedna z nich, tzw. struktura II, mierzy 45 m wysokości. Jest największą tego typu budowlą odkrytą na Jukatanie. Uxmal było jednym z głównych miast-państw cywilizacji Majów w okresie Nowego Państwa. Na miejscu do dziś zachowały się cenne zabytki, w tym mierząca ok. 38 m wysokości Piramida Czarownika. Jak na piramidy Majów, ma dość nietypowy kształt. Została bowiem zbudowana na planie elipsy."
Starlinki nad Polską. Kiedy zobaczymy „kosmiczny pociąg”?,https://www.national-geographic.pl/artykul/starlinki-nad-polska-kiedy-zobaczymy-kosmiczny-pociag,Unknown,['Kosmos'],"Dobra wiadomość dla wszystkich miłośników wpatrywania się w nocne niebo. W tym tygodniu oprócz gwiazd i księżyca będzie można zauważyć również tzw. kosmiczny pociąg. Jedyny warunek udanych obserwacji to bezchmurne niebo – nie potrzebujemy żadnych teleskopów, bo obiekty widać gołym okiem. No dobrze, a czym jest „kosmiczny pociąg”? W środę 19 stycznia o godz. 3:03 czasu polskie amerykańskie przedsiębiorstwo przemysłu kosmicznego SpaceX wystrzeliło na orbitę serię 49 satelitów. Obiekty zostały wysłane w Centrum Kosmicznym Johna F. Kennedy'ego na Florydzie przy użyciu rakiety Falcon 9. To już kolejny raz, kiedy satelity nazywane starlinkami (od systemu Starlink) wystrzelono na orbitę okołoziemską. Pierwsza seria została wysłana w maju 2019 r. Docelowo na orbicie ma być 12 tysięcy. Choć od Elona Muska dzielą nas tysiące kilometrów, jego działania zobaczymy na nocnym niebie również nad Polską. Ciąg satelitów, czyli „kosmiczny pociąg” łatwo dostrzec bez specjalistycznego sprzętu. Jak je rozpoznać? To rząd świecących punktów, które miarowo poruszają się po niebie w kierunku zachód-wschód. Starlinki mogą mieć różną jasność i lecieć w nierównych odstępach między sobą – to zależy, ile czasu upłynęło od ich wystrzelenia. W najbliższych dniach warto zerkać na wieczorne niebo. „Kosmiczny pociąg” będzie widać nad Polską w piątek i sobotę o godz. 17:56. Wcześniejsze przeloty zaobserwowano w środę i czwartek o tej samej godzinie. To najprawdopodobniej nieostatni raz, kiedy satelity Starlink pojawią się w tym roku na polskim niebie. Poprzednim razem można było je obserwować w lipcu ubiegłego roku. Widowisko było jednak zarezerwowane tylko dla nocnych marków, ponieważ wypadało o godz. 2:39."
"„Tabliczka przekleństwa”. Archeolodzy twierdzą, że znaleźli najstarszy hebrajski tekst, który wspomina Boga",https://www.national-geographic.pl/artykul/tabliczka-przeklenstwa-archeolodzy-twierdza-ze-znalezli-najstarszy-hebrajski-tekst-ktory-wspomina-boga-220401123852,Unknown,"['Odkrycia', 'Historia']","„Gdy Pan, Bóg wasz, wprowadzi was do ziemi, którą idziecie posiąść, ogłosicie błogosławieństwo na górze Garizim, a przekleństwo na górze Ebal.” To słowa z Księgi Powtórzonego Prawa Starego Testamentu. A właśnie na górze Ebal archeolodzy odnaleźli tabliczkę, na której ma znajdować się najstarszy spisany tekst w języku hebrajskim. Naukowcy twierdzą, że jest to tzw. „tabliczka przekleństwa”. Houston, Texas. Międzynarodowy zespół naukowców pod przewodnictwem dr Stotta Striplinga organizuje konferencję prasową, podczas której ogłaszają przełom w odkryciach archeologicznych. Uczeni twierdzą, że tabliczka o wymiarach 2x2 cm pochodzi z ok. 1200 r. p.n.e. Widnieje na niej m.in. tetragram. To cztery hebrajskie litery oznaczające „Jahwe”, czyli Bóg. Autorzy odkrycia są zdania, że jeśli ta ekspertyza się potwierdzi, będziemy mieli do czynienia z archeologiczną i historyczną sensacją. Będzie to bowiem oznaczało, że wydarzenia, które zostały opisane w Starym Testamencie mogły zostać spisane przez naocznych świadków. Dotychczas najstarszym tekstem, który pojawił się w Biblii, była Pieśń Debory z Księgi Sędziów, która została spisana co najmniej 1100 lat p.n.e. Tabliczki przekleństwa, znane również jako tabliczki złorzeczące, (łac. tabella defixionis) to ołowiane tabliczki, w których wyryta została modlitwa lub przekleństwo. Jak dotąd najstarsze tego rodzaju przedmioty znamy z końca VI wieku p.n.e. Pochodzą głównie z cywilizacji greckiej i rzymskiej. Tabliczki zwykle zakopywano pod ziemią, wrzucano do studni lub ukrywano w podziemiach różnych budynków. Ludzie wierzyli, że w ten sposób sprowadzają klątwy na swych wrogów. Za rozszyfrowanie tekstu z nowo odkrytej tabliczki odpowiadają prof. Gershin Gail z Uniwersytetu w Hajfie oraz Pieter Gert van der Veen z Uniwersytetu Johannesa Gutenberga w Moguncji. Tekst został schowany we wnętrzu tabliczki. Badania zostały przeprowadzone za pomocą technologii zaawansowanych skanów, których wykonano w Czeskiej Akademii Nauk w Pradze. Badacze twierdzą, że większość tekstu jest zapisana po hebrajsku. Miało być to ostrzeżenie, jakie konsekwencje spotkają ludzi, którzy nie wypełnią zobowiązań, które zostały spisane w tabliczce. Uczeni przekazali, że można tam odczytać słowa „zostaniesz przeklęty przez Boga”. Na podstawie analizy ołowiu naukowcy wstępnie ustalili, że tabliczka może pochodzić z późnej epoki brązu. Badacze datują ją na ok. 1200 r. p.n.e. Eksperci przyznają, że jeśli te badania zostaną potwierdzone, będzie to oznaczało, że ten tekst, który wspomina Jahwe, jest o kilkaset lat starszy od tekstu, który do tej pory uchodził za najwcześniej znaleziony w Izraelu. Góra Ebal jest ważnym miejscem historycznym zarówno dla wyznawców judaizmu, jak i chrześcijan. Znajduje się nieopodal palestyńskiego miasta Nablus, na północ od Jerozolimy. Położona jest w sąsiedztwie drugiej góry, Garizim. Według Biblii, to w tym miejscu Jozue miał zbudować ołtarz. „Wtedy zbudował Jozue ołtarz dla Pana, Boga Izraela, na górze Ebal, jak nakazał synom izraelskim Mojżesz, sługa Pana, jak jest napisane w księdze zakonu Mojżeszowego: ołtarz z nieciosanych kamieni, nieobrabianych żelazem. Na nim złożono Panu ofiary całopalne i ofiary pojednania”."
"Hejt sprzed 1700 lat. Na kamieniu wyryto wyzwiska, jakich wówczas używano. Jest też wulgarny obrazek",https://www.national-geographic.pl/artykul/kamien-sprzed-1700-lat-pokazuje-jak-ich-wyzwisk-wowczas-uzywano-jest-tez-obrazek-dzis-wulgarny-220531035935,Unknown,['Odkrycia'],"Odkrycia historyków i archeologów pozwalają nam dowiedzieć się, jak żyli nasi przodkowie. Badacze najczęściej trafiają na przedmioty codziennego użytku, broń czy biżuterię. Niektóre znaleziska są szczególne. Niedawno w Szwajcarii znaleziono na przykład skarb z czasów cesarza Konstantyna Wielkiego. Ostatnie odkrycie z Wielkiej Brytanii, choć ze skarbem ma niewiele wspólnego, jest równie cenne. W końcu nieczęsto mamy szansę dowiedzieć się jakich wyzwisk używano wieki temu. Historycy znaleźli starożytne rzymskie obelgi wyryte w kamieniu w pobliżu pozostałości muru Hadriana na Wyspach Brytyjskich. Mur, nazywany również wałem, został wybudowany w latach 121–129 n.e. i rozciągał się od Wallsend nad rzeką Tyne na wschodzie do Bowness-on-Solway na zachodzie. Obraźliwy komentarz ma liczyć ponad 1700 lat, a jego adresatem jest niejaki Secundinus. Obok imienia mężczyzny wyryty został fallus, wówczas uważany za symbol szczęścia i płodności. Eksperci uważają jednak, że w tym przypadku autor miał jednak zupełnie inny zamysł. Kamień z obelgą jest wysoki na 15 cm i szeroki na 40 cm. Znalazł go Dylan Herbert, emerytowany biochemik z Południowej Walii. W maju mężczyzna jako wolontariusz pomagał przy wykopaliskach archeologicznych na terenie dawnej rzymskiej fortyfikacji Vindolanda w hrabstwie Northumberland. – Przez cały tydzień usuwałem dużo gruzu i szczerze mówiąc, ten kamień przeszkadzał mi, byłem zadowolony, kiedy powiedziano mi, że mogę go wyjąć z rowu. […] Dopiero po usunięciu błota zdałem sobie sprawę z tego, co odkryłem i byłem absolutnie zachwycony – wspomina cytowany przez BBC Herbert. Post udostępniony przez Vindolanda (@officialvindolandatrust) Zagadkowy napis rozszyfrowali specjaliści od epigrafiki rzymskiej. Zniekształcone słowa „Secundinus cacator”, tłumaczy się jako „Secundinus, gówniarz”. Falliczny obrazek miał podkreślić zniewagę. Prowadzący wykopaliska – dr Andrew Birley – przyznaje, że każda wiadomość z przeszłości to gratka dla historyków, jednak ta wyjątkowo zaintrygowała badaczy. – Jej autor najwyraźniej miał duży problem z Secundinusem i był wystarczająco pewny siebie, by publicznie ogłosić swoje myśli na kamieniu – komentuje dla BBC. Co ciekawe, w okolicy znaleziono w sumie 13 wyrytych fallusów, więcej niż w jakimkolwiek innym miejscu wzdłuż Muru Hadriana."
Starożytna sztuka sakralna przedstawiała hybrydy wielbłądów,https://www.national-geographic.pl/artykul/starozytna-sztuka-sakralna-przedstawiala-hybrydy-wielbladow,Unknown,['Odkrycia'],"Archeolodzy pracujący przy odbudowie Świątyni Allat w Iraku znaleźli dowody na to, że już w starożytności hybrydyzowano tam wielbłądy. Powstanie budowli datuje się na II wiek naszej ery. To jeden z najcenniejszych zabytków z zachowanych ruin historycznego miasta Hatra. W latach 2015-2017 pozostałości po metropolii zostały zniszczone przez ISIS. Wcześniej świątynia była zaniedbywana przez dziesięciolecia. Podczas renowacji badacze zaobserwowali ciekawy szczegół na fryzie nad drzwiami do Świątyni Allat – kamienną płaskorzeźbę przedstawiającą hybrydy wielbłądów będące efektem skrzyżowania dwóch różnych ras. To odkrycie pozwoliło naukowcom lepiej zrozumieć zwyczaje panujące w Hatrze. – Dzieło wydaje się wyrażać konkretne przesłanie – król był bezpośrednio zaangażowany w praktyki związane z hodowlą, zarządzaniem i hybrydyzacją wielbłądów – komentuje Massimo Vidale, profesor nadzwyczajny na Università degli Studi di Padova we Włoszech. Według archeologów płaskorzeźba pojawiła się w świątyni w 168 r. za czasów panowania króla Sanatruqa. Wejście do Świątyni Allat / fot. Aliph-ISMEO Początkowo badacze uznali, że frez przedstawia osiem dromaderów i dwa wielbłądy dwugarbne. Po powtórnej analizie profesor Vidale i jego koledzy z zespołu zauważyli, że wielbłądy dwugarbne wyglądają tak, jakby zostały skrzyżowane z dromaderami. Wskazują na to kształty ich głów oraz niewielkie wcięcie zamiast przestrzeni między garbami – to cecha charakterystyczna dla hybryd. Dla porządku: dromadery mają jeden garb i najczęściej są używane do jazdy, a nawet wyścigów. Wielbłądy dwugarbne są z kolei bardzo wytrzymałymi zwierzętami jucznymi. Potrafią przetrwać zarówno w niskich temperaturach, jak i w czasie suszy. Praktyka krzyżowania ras wielbłądów jest znana od tysiącleci. Hybrydy są w stanie przenosić ciężar dwa razy większy niż dromadery. Niewielkie Królestwo Hatry było położone między Cesarstwem Rzymskim i Królestwem Partów. Władcom trudno było konkurować z potężnymi sąsiadami, a mimo to podkreślali swoją siłę i pozycję, właśnie hybrydyzując wielbłądy. To nie było proste i oczywiste – w pierwszej kolejności hodowcy z Hatry importować wielbłądy dwugarbne ze stepów Azji Środkowej."
Największe miasta w Polsce pod względem liczby ludności – ranking TOP 15,https://www.national-geographic.pl/artykul/najwieksze-miasta-w-polsce-gdzie-mieszka-najwiecej-ludzi,Redakcja,['Ludzie'],"Największe miasta w Polsce nie imponują tak bardzo, jak wielomilionowe metropolie azjatyckie, południowo- i północnoamerykańskie oraz zachodnioeuropejskie. W naszych granicach mamy tylko jedno miasto, w którym liczba mieszkańców przekracza milion. Chyba dla nikogo nie jest tajemnicą, że mowa o Warszawie. Co ciekawe, poza stolicą tylko cztery polskie miasta przekraczają liczbę 500 tysięcy mieszkańców. Gdzie w Polsce żyje najwięcej osób? Przedstawiamy listę 15 największych miast. Największym polskim miastem jest oczywiście Warszawa. W oparciu o dane GUS z 2021 roku, w stolicy mieszkało 1 792 718 osób. Powierzchnia miasta to 517,2 km kw. W grudniu 2020 roku w stolicy został oddany do użytku jedenasty most łączący oba brzegi Wisły. Obiekt mierzy około 1505,5 m długości całkowitej, co czyni go najdłuższym w Warszawie (ale nie w Polsce, ten tytuł dzierży mierzący 1950 m most w ciągu autostrady A1 w okolicach Grudziądza). Działają tam dwa porty lotnicze – Lotnisko Chopina oraz Port Lotniczy Warszawa-Modlin. Miasto jest podzielone na 18 dzielnic.  Drugie co do wielkości miasto w Polsce jest zlokalizowane w Małopolsce. Zgadza się, mowa o Krakowie. W 2021 roku w stolicy województwa małopolskiego mieszkało 780 981 osób. Oznacza to, że Kraków liczy o 1 012 598 mieszkańców mniej niż Warszawa. Różnica jest zatem ogromna. Powierzchnia miasta to 327 km kw. Mimo, że Kraków jest drugim największym miastem w Polsce, krajobraz dawnej stolicy jest zgoła odmienny od tego, jaki prezentuje nam Warszawa. Ze względu na zabytkową zabudowę, w centrum miasta nie uświadczymy wysokościowców. Wznoszenie wysokich obiektów podlega także ograniczeniom w innych dzielnicach. Tych, podobnie jak w Warszawie, w Krakowie jest 18. Przez Wisłę prowadzi tam 12 mostów drogowych, z czego najdłuższy – łączący Podgórze z Nową Hutą most im. Kardynała Franciszka Macharskiego – łącznie mierzy 1401,5 m długości. W podkrakowskich Balicach funkcjonuje największy regionalny port lotniczy w Polsce – Kraków Airport im. Jana Pawła II.  Trzecie miejsce w rankingu obejmującym największe miasta w Polsce pod względem ludności zajmuje Łódź. W 2021 roku w największym mieście województwa łódzkiego mieszkało 677 923 osób. Kiedyś było to drugie pod względem liczby ludności miasto w Polsce, zamieszkane przez ok. 850 tys. osób. Łódź cieszyła się wówczas statusem najważniejszego ośrodka włókienniczego i filmowego w kraju. Dziś Łódź jest postrzegana przede wszystkim jako jeden z głównych polskich ośrodków akademickich. Miasto legitymuje się powierzchnią 293 km kw. i jest podzielone na 7 dzielnic. Pod względem wysokości zabudowy, Łódź nie może równać się z Warszawą. Najwyższy budynek miasta – wieżowiec biurowy na ulicy Piotrkowskiej – mierzy 80 m. Do 2023 roku w centrum miasta (u zbiegu ulic Piotrkowskiej i Piłsudskiego) – ma powstać obiekt, który przejmie ten tytuł. Luksusowy, 32-kondygnacyjny hotel ma mierzyć 110 metrów. W mieście działa jedno lotnisko – Port Lotniczy Łódź im. Władysława Reymonta.  Kolejne miejsce w rankingu przypada w udziale stolicy Dolnego Śląska. W 2021 roku we Wrocławiu mieszkały 641 201 osoby. Spośród wszystkich polskich miast, to właśnie tam znajduje się najwięcej mostów, których liczba to około 100. Jeżeli dodamy do tego kładki i mosty kolejowe, łączna liczba tego typu obiektów we Wrocławiu przekroczy 300.  Powierzchnia miasta to 292,8 km kw. Od 1991 roku, dzielnice miasta nie występują już jako jednostki administracyjne. Ich miejsce zajęły osiedla. We Wrocławiu znajduje się czwarty najwyższy budynek w Polsce. Mowa o wysokościowcu Sky Tower, który mierzy aż 215 m. W mieście działa jedno lotnisko – Port Lotniczy Wrocław S.A. W połowie zestawienia największych miast w Polsce plasuje się stolica Wielkopolski. W 2021 roku w Poznaniu mieszkało 530 464 osób. Tym samym miasto z murem obronnym w herbie zamyka stawkę polskich miast z liczbą mieszkańców przekraczających pół miliona.  Powierzchnia Poznania to 261,8 km kw. Jest on podzielony na 42 osiedla. Oba brzegi przepływającej przez miasto Warty łączy 9 mostów (3 kolejowe i 6 drogowych), z czego najdłuższy – most Lucjana Ballenstaedta – mierzy 306 m. W mieście działa jedno lotnisko – port lotniczy Poznań-Ławica. Szacuje się, że Poznań odwiedza rocznie 1,7 mln turystów / fot. Getty Images Drugą piątkę rankingu obejmującego miasta w Polsce, w których zarejestrowana jest największa liczba mieszkańców, otwiera stolica województwa pomorskiego. W 2021 roku w Gdańsku mieszkało 470 633 osób. Miasto legitymuje się powierzchnią 263,4 km kw. Jest podzielone na 35 dzielnic. Pod tym względem przebija Poznań, plasujący się o oczko wyżej w zestawieniu. Gdańsk ma bardzo ciekawą historię. W mieście działa lotnisko – Port Lotniczy im. Lecha Wałęsy – i port morski – Port Gdańsk SA.  Tuż za Gdańskiem uplasował się Szczecin. W 2021 roku w największym mieście województwa zachodniopomorskiego mieszkało 396 472 osób. Powierzchnia miasta to 300,6 km kw. W jego granicach obowiązuje podział na 4 dzielnice i 37 osiedli. Szczecin może pochwalić się jedynym w Polsce zwodzonym mostem kolejowym. Obiekt zawieszony nad Odrą Wschodnią mierzy 262 m długości. W Szczecinie działa port morski oraz lotnisko – Port Lotniczy Szczecin-Goleniów im. NSZZ Solidarność.  Kolejna pozycja w rankingu przypadła w udziale największemu miastu województwa kujawsko-pomorskiego. W 2021 roku w Bydgoszczy mieszkało 341 692 osób. Powierzchnia miasta to 176 km kw. Obowiązuje tam podział na 29 osiedli. Nad przepływającą przez Bydgoszcz Wisłą zawieszony jest most drogowo-kolejowy im. Rudolfa Modrzejewskiego. Długość obiektu to 1005 m.  W mieście działa port rzeczny oraz lotnisko – Port Lotniczy Bydgoszcz. Przedostatnie miejsce w rankingu zajmuje stolica województwa lubelskiego. W 2021 roku w Lublinie mieszkało 337 788 osób. Powierzchnia największego miasta w województwie lubelskim to 147,4 km kw. Lublin jest podzielony na 27 dzielnic. W mieście istnieje 27 mostów drogowych, z czego jeden – wybudowany w 1909 roku most Mariana Lutosławskiego – ma status zabytku. Działa także lotnisko – Port Lotniczy Lublin. Czołową dziesiątkę największych polskich miast zamyka stolica województwa podlaskiego, która obecnie o włos (a dokładnie – o 8423 „włosów”)  wyprzedza liczące 289 162 mieszkańców Katowice. W 2021 roku w Białymstoku mieszkało 296 401 osób. Powierzchnia miasta podzielonego na 29 osiedli to 102,1 km kw. Na Podlasiu Białystok pełni kluczową funkcję administracyjną, gospodarczą, kulturalną i naukową. W maju 2020 roku Lotnisko Białystok-Krywlany otrzymało certyfikat, na mocy którego zostało dopuszczone do ruchu samolotów na skróconych progach. Drugą dziesiątkę otwierają wspomniane już Katowice. W 2021 roku największe pod względem ludności miasto konurbacji górnośląskiej liczyło sobie 289 162 mieszkańców. Powierzchnia stolicy Górnego Śląska wynosi 164,64 km kw., co daje jej 12. miejsce spośród wszystkich polskich miast. Do najpopularniejszych atrakcji turystycznych Katowic zalicza się: Muzeum Śląskie, Muzeum Historii Gitary, Spodek czy Dolinę Trzech Stawów. O ile Białystok i Katowice dzieli niewielka różnica w liczbie mieszkańców, to w przypadku Katowic i Gdyni jest ona nieco bardziej znacząca. Jedno z najchętniej odwiedzanych miast w sezonie letnim przed rokiem zamieszkiwało 244 104 osób, czyli ponad 40 tysięcy mniej niż stolicę Górnego Śląska.  Gdynia zajmuje powierzchnie 390 km kw., z czego ponad 60 proc. obejmuje obszar morski. Wraz z Gdańskiem i Sopotem wchodzi w skład Trójmiasta. Podczas pobytu na Pomorzu warto zajrzeć do Muzeum Marynarki Wojennej czy Muzeum Emigracji.  Trzynaste miejsce w rankingu 15 największych polskich miast zajmuje Częstochowa. Według danych Głównego Urzędu Statystycznego, najważniejszy polski ośrodek pielgrzymowania zamieszkiwało w 2021 roku 215 905 osób.  Powierzchnia Częstochowy liczy sobie 159,71 km kw. W mieście znajduje się bazylika jasnogórska oraz Klasztor Paulinów na Jasnej Górze, kojarzony głównie z ikoną Matki Boskiej Częstochowskiej.  Radom to ostatnie polskie miasto liczące ponad 200 tys. mieszkańców. Byłą stolicę nieistniejącego już województwa radomskiego w 2021 roku zamieszkiwało 208 091 osób. To daje miastu 14. pozycję w zestawieniu.  Powierzchnia drugiego pod względem wielkości miasta województwa mazowieckiego to 111,8 km kw. Radom chętnie organizuje oraz wspiera finansowo wiele inicjatyw i festiwali kulturalnych czy sportowych, m.in. Międzynarodowy Festiwal Gombrowiczowski, Radomski Festiwal Jazzowy oraz Międzynarodowe Pokazy Lotnicze Air Show.  Ranking 15 największych miast w Polsce zamyka stolica województwa podkarpackiego z liczbą 198 476 mieszkańców, z czego 104 085 to kobiety, a 94 391 mężczyźni. "
Mózgi udomowionych kotów zmniejszyły się na przestrzeni lat. Czy wpłynęło to na ich inteligencję?,https://www.national-geographic.pl/artykul/mozgi-udomowionych-kotow-zmniejszyly-sie-na-przestrzeni-lat,Unknown,"['Nauka', 'Przyroda']","Psy i koty to najpopularniejsze zwierzęta domowe na świecie. Nie dziwne więc, że naukowcy wciąż badają te czworonogi. Wiemy już na przykład, że psy rozumieją średnio ok. 89 słów, a muzyka może wpłynąć na ich zachowanie. Tym razem uczeni z Uniwersytetu Wiedeńskiego i National Museums Scotland przyjrzeli się kotom. Dotychczasowe badania wykazały, że udomowienie psów, owiec i królików wpłynęło na zmniejszenie ich mózgów. To samo dotyczy kotów, które stały się zwierzętami domowymi około 10 tys. lat temu. W artykule opublikowanym na łamach czasopisma ""Royal Society Open Science"" autorzy badań ogłosili, że mózgi kotów domowych są znacznie mniejsze niż u ich przodków pochodzących z Afryki. Naukowcy odkryli to, porównując pojemność czaszki różnych osobników. Badacze musieli rozpocząć pomiary od zera, ponieważ, jak zauważyli, wiele z poprzednich badań dotyczących zmniejszania się mózgu u udomowionych zwierząt było nieaktualnych lub niedokładnych. W swojej pracy badacze zmierzyli pojemność czaszek udomowionych kotów średniej wielkości. Następnie porównali je z rozmiarami czaszek dzikich kotów afrykańskich, czyli przodków współczesnych Mruczków i Filemonów. Analiza wykazała, że mózgi udomowionych czworonogów są znacznie mniejsze. Żeby ustalić zależność między pojemnością czaszki a byciem zwierzęciem domowym, naukowcy zbadali również żbiki europejskie oraz koty mieszane. Ich mózgi były mniejsze od afrykańskich przodków, ale większe od udomowionych kotów. Naukowcy zmierzyli dodatkowo wielkość podniebienia u wszystkich badanych kotów. Nie zauważyli jednak większych różnic, co przeczy badaniom mówiącym o tym, jakoby po udomowieniu pyski kotów także się zmniejszyły. Inne badania wskazują na to, że mózgi udomowionych kotów są mniejsze z powodu niższej liczby komórek grzebienia nerwowego, które odpowiadają między innymi na reagowanie na zagrożenia. To jak najbardziej ma sens. W końcu zwierzaki, które żyją w domach, są znacznie rzadziej narażone na zagrożenia niż te żyjące na wolności. Dodatkowo nie muszą też martwić się o miejsce do spania czy jedzenie. Mają również zapewnioną opiekę weterynaryjną. W wielu domach czworonogi są traktowane prawie jak ludzie. / fot. Getty Images"
Helikopter do łapania rakiet. Czy Rocket Lab uda się przechwycić śmigłowcem element wracającej na Ziemię rakiety?,https://www.national-geographic.pl/artykul/helikopter-do-lapania-rakiet-czy-rocket-lab-uda-sie-przechwycic-smiglowcem-element-wracajacej-na-ziemie-rakiety-220414115131,Unknown,['Kosmos'],"Pomysł wydaje się całkowicie szalony i nie do wykonania. Bo jak można złapać spadający na Ziemię człon niemal 20-metrowej rakiety? A jednak Rocket Lab, prowadzona Petera Becka firma, która przebojem wdarła się na rynek usług kosmicznych, ma na to sposób. W dodatku już go kilkukrotnie przetestowała na makietach. Jednak kluczowy będzie najbliższy wtorek, bo jeśli należący do Rocket Lab helikopter złapie powracający stopień rakiety i bezpiecznie odstawi go na Ziemię, firma stanie się drugim, obok SpaceX, dostawcą usług wynoszenia satelitów rakietami wielokrotnego użytku. Nadchodząca, wtorkowa misja nosi nazwę „There and Back Again”, czyli „tam i z powrotem”. Wiąże się to nie tylko z faktem, że rakieta ma wrócić. Jest to też nawiązanie do powieści JRR Tolkiena „Hobbit”, której ekranizację filmowano w Nowej Zelandii. Electron wystartuje z nowozelandzkiej siedziby Rocket Lab na Półwyspie Mahia na Wyspie Północnej. Będzie to 26. lot orbitalny dla 18-metrowego Electrona i dla Rocket Lab. Rakieta ma wynieść 34 satelity różnych dostawców, w tym testowe satelity megakonstelacji projektowanej przez E-Space. Około godziny przed startem Rocket Lab przesunie dostosowany do chwytania rakiet śmigłowiec Sikorsky S-92 na pozycję przechwycenia, zlokalizowaną około 280 kilometrów od wybrzeża Nowej Zelandii. Jeśli wszystko pójdzie zgodnie z planem, dwa stopnie Electrona rozdzielą się około 2,5 minuty po starcie. Drugi człon będzie nadal wynosił satelity na orbitę. Pierwszy natomiast powróci na Ziemię. Na wysokości około 13 km nad Oceanem Spokojnym powracający stopień wystrzeli mały spadochron. Gdy wytraci część prędkości i znajdzie się 6 km nad powierzchnią oceanu, otworzy się czasza dużego spadochronu. Tak przynajmniej wyjaśnia całą operację Rocket Lab w przesłanym do mediów oświadczeniu. Spadochrony zmniejszą prędkość opadającego członu rakiety do 36 km/godz. Przy tej prędkości ma być możliwe złapanie liny spadochronu hakiem zamontowanym na helikopterze. Następnie Sikorsky przetransportuje booster z powrotem na ląd w celu analizy, w tym oceny jego przydatności do ponownego użycia. – Próba złapania spadającej na Ziemię rakiety nie jest czymś łatwym. Właśnie przesuwamy granicę technologii, ale tak śmiałe działania leżą w naszej naturze, są zapisane w naszym DNA – powiedział dziennikarzom Beck. – Wierzymy, że zbliżająca się próba nauczy nas bardzo dużo. Będzie to milowy krok do ostatecznego celu, jakim jest uczynienie Electrona pierwszą orbitalną wyrzutnią małych satelitów, która nadaje się do wielokrotnego użytku. W ten sposób zapewnimy naszym klientom jeszcze większą dostępność startu – dodał przedsiębiorca. Zaproponowany przez Rocket Lab sposób odzyskiwania stopnia rakiety znacznie różni się od metody stosowanej z powodzeniem przez SpaceX. Rakiety Falcon 9 lądują na barkach na morzu lub na lądowym stanowisku startowym. Jednak Falcon 9 jest nieporównywalnie większy od Electrona. Ma 70 metrów wysokości i może wynieść na niską orbitę ziemską 13 ton ładunku. Może też przenieść ilość paliwa wystarczającą zarówno na start, jak i na lądowanie. Niewielki Electron o udźwigu zaledwie 300 kg nie ma takich możliwości. Ale w ubiegłym roku firma Rocket Lab przedstawiła plany budowy ciężkiej rakiety Neutron. Ma ona startować i lądować w sposób analogiczny do Falcona 9. Pierwszy lot testowy zaplanowany jest na rok 2024."
Węże świetnie przystosowały się do warunków panujących na Ziemi. Czy żyjemy w erze węży?,https://www.national-geographic.pl/artykul/weze-swietnie-przystosowaly-sie-do-warunkow-panujacych-na-ziemi-czy-zyjemy-w-erze-wezy,Marta Alicja Trzeciak,['Przyroda'],"Około 66 mln lat temu w Ziemię uderzyła gigantyczna asteroida, która przyczyniła się do wyginięcia niemal wszystkich nieptasich dinozaurów. Od momentu, w którym dinozaury zniknęły, do pojawienia się na naszej planecie bogactwa nowych organizmów minęła paleontologiczna chwila. Wśród zwierząt, którym wymarcie gigantycznych gadów przyniosło korzyść, były między innymi stałocieplne kręgowce karmiące swoje potomstwo mlekiem. Nigdy wcześniej po Ziemi nie chodziło tyle ssaków, co obecnie. Dlatego erę kenozoiczną (w której żyjemy) często nazywa się erą ssaków. Po wymieraniu kredowym ssaki osiągnęły ogromny sukces ewolucyjny i uległy wielkiemu zróżnicowaniu. Szacuje się, że nasza gromada liczy mniej więcej 5,8 tys. gatunków. Ale czy to naprawdę tak dużo, jeśli weźmie się pod uwagę, że na Ziemi żyje również nawet 4 tys. gatunków węży? Czy zatem kenozoiku nie powinniśmy nazywać raczej erą węży? Jak to się stało, że pominęliśmy te tajemnicze zwierzęta i że za największych beneficjentów obecnej ery uznajemy samych siebie? Przez długi czas węże pozostawały niezauważone przez naukowców. Wynikało to przede wszystkim z ich skrytego trybu życia. Mało obserwacji to mało wyników. Do niedawna mieliśmy też niewiele informacji na temat ewolucyjnej przeszłości węży. Dopiero kolejne znaleziska – połączone z nowymi metodami badań genetycznych – umożliwiły lepsze poznanie tych gadów. Co wynika z badań Catherine Klein i jej zespołu, opublikowanych w czasopiśmie naukowym „Nature Communications”? Że wszystkie żyjące współcześnie węże są potomkami garstki ocaleńców, którzy przeżyli wymieranie kredowe. Przytoczone badania wskazują, że o ile węże już wcześniej pełzały po świecie, o tyle dopiero uderzenie wielkiej asteroidy nadało ich ewolucji rozpędu. Potwierdzają to również inne modele, w tym najnowszy, opracowany przez Michaela Grundlera i Daniela Rabosky’ego i opublikowany w „PLOS Biology”. Zdaniem autorów przytoczonych prac najbardziej niesamowite jest to, iż w ciągu zaledwie kilku milionów lat węże były w stanie zasiedlić niemal wszystkie możliwe środowiska i nisze. Gady te żyją bowiem na pustyniach, w lasach tropikalnych, na sawannach. Występują nawet na otwartych wodach oceanu. Wyobrażenie o ich niezwykłych możliwościach adaptacyjnych daje np. pęz dwubarwny (Hydrophis platurus). Potrafi on spędzić całe życie na otwartym oceanie, a słodką wodę pozyskuje, spijając ją po obfitych opadach z tafli. Aby zrozumieć, dlaczego te beznogie zwierzęta odniosły tak spektakularny sukces, warto poszukać odpowiedzi na podstawowe pytanie. Jakie korzyści węże uzyskały z „porzucenia” nóg? Odpowiedzi tych szuka się  m.in. w wyjątkowo nielicznych skamieniałościach wężowych przodków. Wiemy na przykład, że ok. 90 mln lat temu Ziemię zamieszkiwał długi smukły gad, któremu naukowcy nadali nazwę rodzajową Najash. Ma to nawiązywać do biblijnego węża i jego hebrajskiego określenia. Jak podają Fernando Garberoglio i jego współpracownicy w analizie opublikowanej w „Science Advances” w 2019 r., ten prehistoryczny wąż pod wieloma względami bardzo przypominał swoich współczesnych potomków. Z jednym tylko wyjątkiem. Miał dwie nogi. Łapy tego gada były nieproporcjonalnie malutkie i znajdowały się na samym końcu jego okazałego, bo półtorametrowego, ciała. Do czego służyły te tylne kończyny? Wydaje się, że do niczego, dlatego jego potomkowie je utracili. Mogłoby się wydawać, iż w ewolucyjnym wyścigu zbrojeń trudno o głupszy pomysł niż pozbycie się łap. Umożliwiają one w końcu chodzenie, bieganie, chwytanie gałęzi, a więc wspinanie się na drzewa, a także łapanie obiektów. „Wybór” ten wydaje się jeszcze bardziej bezsensowny w przypadku zwierzęcia drapieżnego. Na korzyść ich braku przemawia jednak sporo argumentów związanych z trybem życia węży. Jak wyjaśnia Bartłomiej Gorzkowski – prezes Fundacji Epicrates, zajmującej się zwierzętami egzotycznymi, oraz kierownik Egzotarium działającego przy Schronisku dla Zwierząt w Lublinie – „bez nóg” nie znaczy gorzej, tylko inaczej.  – Brak kończyn pozwala wężom sprawnie i bezszelestnie zbliżyć się do ofiary. Robią to w gęstwinie gałęzi, na stosie kamieni, w szczelinach skalnych, norach gryzoni i innych miejscach niedostępnych dla większości pozostałych drapieżników. Dodatkowo zdolność połykania w całości relatywnie dużych zdobyczy nie wymaga łap uzbrojonych w pazury, którymi gady te musiałyby rozrywać pokarm na mniejsze kawałki – tłumaczy Gorzkowski. Paradoksalnie więc brak kończyn pozwolił wężom na zyskanie niezwykłej sprawności adaptacyjnej. Przykład? Mogłoby się wydawać, że ostatnim środowiskiem, w którym można się spodziewać długiej, wąskiej istoty bez nóg jest powietrze. Przecież wszystkie zwierzęta, które latają (np. ptaki, nietoperze) lub szybują (jak lotopałanki czy lotokoty), posiadają kończyny. I to wyposażone w szerokie fałdy albo płaszczyzny, które znacząco zwiększają ich siłę nośną. Jednak dla węży nie ma rzeczy niemożliwych. Jak dowodzą wieloletnie badania Johna Sochy z Uniwersytetu Chicagowskiego, najlepszymi znanymi lotnikami bez nóg są wężoloty, czyli gady z rodzaju Chrysopela. Te niezwykłe węże nie są wprawdzie zdolne do aktywnego lotu. Jednak potrafią bardzo skutecznie wykorzystywać lot ślizgowy. Dzięki niemu mogą się przemieścić na odległość nawet 16 metrów. Uważasz, że nie jest to zawrotny dystans? Wyobraź sobie, że siedząc na trybunach boiska do koszykówki nagle czujesz, jak na ramieniu ląduje ci wężolot, który „wystartował” z trybun po przeciwnej stronie. Jak to możliwe, że długie smukłe węże „latają”? Anush Krishnan i współautorzy w pracy opublikowanej w 2014 r. w „Physics of Fluids” podają, że wężolot do granic możliwości wykorzystuje prawa fizyki. W rezultacie jest w stanie zmniejszyć kąt ślizgu nawet do 15 stopni. „Leci” prawie równolegle do podłoża, co zwiększa dystans możliwy do pokonania. Wszystkie węże są drapieżnikami. Polują na swoje ofiary, chwytając je dzięki szybkiemu sprawnemu skokowi. W jaki jednak sposób węże żyjące w gęstej i stawiającej opór wodzie miałyby złapać swoją ofiarę z zaskoczenia? Wąż czułkowy (Erpeton tentaculatum) swoją nazwę zawdzięcza dwóm wydatnym „czułkom”. To specjalne wyrostki na głowie, pozwalające z niezwykłą precyzją wyczuwać nawet najdrobniejsze ruchy wody. Jest to kluczowa umiejętność. Gad ten żyje w mętnych akwenach, a jego pożywieniem są niewielkie, bardzo zwinne ryby. W starciu ryba-wąż czułkowy, to pierwsze zwierzę nie ma w zasadzie żadnych szans. A to dlatego, że – jak pisze Kenneth Catania w pracy opublikowanej w 2010 r. w „PLOS One” – gad ten posiada zdolność przewidywania przyszłości. Węże czułkowe polują tylko w odległości około 1,5 cm od swojego pyska. Wiedzą bowiem, że tylko na tak niewielkim dystansie będą w stanie wykonać wystarczająco szybki skok. Taktyka polowania bazuje zatem na zasadzce. Wąż czułkowy stabilizuje swoje ciało w pozycji odwróconej do góry nogami litery J, przytwierdzając swój ogon do jakiegoś punktu osadzonego w dnie. Jeśli w zasięgu jego pyska znajdzie się ryba, wąż wykonuje specjalne, wytwarzające mikrowiry ruchy. Ryba orientuje się, że dzieje się coś niedobrego. Nie ma jednak pojęcia, że wąż celowo sprowokował ją do ucieczki. I wtedy dzieje się coś najbardziej niesamowitego. Wąż daje nura głową w dół, z prędkością 130 km/godz. Uderza nie w to miejsce, w którym ryba znajduje się aktualnie, lecz w to, w które ucieknie za ułamek sekundy. W ten sposób – uciekając przed wywołanymi przez węża wirami – ofiara pierzcha wprost w paszczę drapieżnika. Zarówno typowe, jak i te mniej znane środowiska życia węży pokazują, że gady te nie potrzebują nóg, by być zabójczo skuteczne. Próby wyjaśnienia, dlaczego i kiedy węże nóg „się pozbyły”, prowadzą do kluczowego zagadnienia. Skąd gady te się w ogóle wzięły? Część naukowców, w tym Hongyu Yi i Mark Norell, autorzy artykułu opublikowanego w 2015 r. na łamach „Science Advances”, wskazują, że jaszczurki, które były przodkami węży, żyły blisko ziemi. Oznacza to, że nocowały w norach, zakopywały się w glebie i goniły swoje ofiary pomiędzy zakamarkami ściółki. Czynności te przychodzą z większą łatwością osobnikom o smukłych i wąskich kształtach. Odmienną teorię promują m.in. naukowcy pod przewodnictwem Alessandro Palciego. W artykule opublikowanym w „Royal Society Open Science” wskazują, że opływowe, pozbawione wypukłości i kończyn ciało idealnie nadaje się do przemieszczania się w wodzie. Prehistoryczne wodne węże mogły według nich „przehandlować” opływowość za kończyny i poruszać się w wodzie. Tak, jak to czynią współcześni wodni przedstawiciele tej grupy."
"Zmarł pacjent, któremu przeszczepiono serce genetycznie zmodyfikowanej świni. Co dalej z przełomową terapią?",https://www.national-geographic.pl/artykul/zmarl-pacjent-ktoremu-przeszczepiono-serce-genetycznie-zmodyfikowanej-swini-co-dalej-z-przelomowa-terapia-220309050153,Unknown,['Nauka'],"– Dzięki modyfikacjom genetycznym wkrótce będzie możliwe przeszczepianie ludziom narządów pobranych od świń – zapowiadał w 2021 roku dr David Ayares, szef działu naukowego firmy bioinżynieryjnej Revivicor, należącej do koncernu United Therapeutics. Takie przeszczepy, zwane ksenotransplantacjami, mogłyby rozwiązać problem braku dawców organów, z którym borykają się lekarze na całym świecie. Teraz jednak wiadomo, że nie będzie to takie proste. Dwa miesiące temu chirurdzy z powodzeniem wszczepili serce genetycznie zmodyfikowanej świni 57-letniemu mężczyźnie. Teraz jednak pacjent zmarł. Pod koniec 2021 r. warunkowe pozwolenie na przeszczep między świnią a człowiekiem wydała amerykańska Agencja ds. Żywności i Leków (FDA). Operacja odbyła się w piątek 7 stycznia. O jej rezultacie lekarze z Akademii Medycznej Maryland poinformowali dopiero po kilku dniach, gdy stan pacjenta się ustabilizował. Biorcą przeszczepu serca świni był David Bennett, 57-latek z Maryland. Kilka miesięcy przed zabiegiem spędził przykuty do łóżka, stale podpięty do aparatury podtrzymującej życie. Jego serce nie było na tyle wydolne, aby mogło poradzić sobie bez wsparcia. Ze względu na zły stan zdrowia, mężczyzna został uznany za niekwalifikującego się do tradycyjnego przeszczepu, pochodzącego od ludzkiego dawcy. – To był wybór między śmiercią a poddaniem się temu przeszczepowi – mówił Bennett dzień przed operacją. – Chcę żyć. Wiem, że to strzał w ciemno, ale to moja jedyna szansa – dodawał. Po udanym przeszczepie serca świni pacjent pozostawał pod stałą obserwacją. Lekarze monitorowali jego stan, aby ustalić, czy nowy narząd działa prawidłowo oraz czy i kiedy mężczyzna będzie mógł opuścić szpital. Niestety, kilka dni temu jego stan zaczął się pogarszać. 8 marca David Bennett zmarł. Przyszłość przełomowej terapii stanęła pod znakiem zapytania. – David walczył dzielnie do samego końca – powiedział Bartley Griffith, chirurg, który przeprowadził przeszczep. Świnia, której serce otrzymał Bennett, należała do stada firmy Revivicor. Było to zwierzę poddane modyfikacji genetycznej i „zaprojektowane” tak, aby wyeliminować gen odpowiedzialny za produkcję substancji zwanej alfa-gal. Jej pełna nazwa brzmi galaktozaalfa-1,3-galaktoza. Alfa-gal to związek chemiczny znajdujący się w większości błon komórkowych ssaków, który jednak nie występuje u naczelnych, w tym u ludzi. Nasz układ odpornościowy rozpoznaje go jako ciało obce i wytwarza przeciwciała, co prowadzi do odrzucenia świńskiego narządu natychmiast po przeszczepie. Jesienią 2021 r. przeprowadzono udany „tymczasowy przeszczep” nerki od zmodyfikowanego genetycznie zwierzęcia ze stada Revivicor. Lekarze połączyli wówczas nerkę świni z ludzkim organizmem. Narząd podjął prawidłową pracę. Zabieg przeprowadzono w centrum medycznym Uniwersytetu Nowojorskiego Langone Health. Zespół chirurgów i lekarzy zaangażowanych w badanie podkreślał, że nie można mówić o pełnym przeszczepie, bo nerka pobrana od świni nie została wszczepiona żywemu biorcy. Co więcej, przez cały czas trwania obserwacji pozostawała poza ciałem człowieka. Jak to możliwe? Przełomowy eksperyment przeprowadzono na anonimowym pacjencie, u którego stwierdzono śmierć mózgu. Pacjent był zarejestrowanym dawcą narządów, a rodzina wyraziła zgodę na wykonanie nietypowej procedury. Chirurdzy podłączyli nerkę świni do kilku dużych naczyń krwionośnych pacjenta. Następnie przez 54 godziny obserwowali reakcje zachodzące w samym narządzie i organizmie biorcy. Ponieważ nerka przez cały czas pozostawała poza ciałem pacjenta, chirurdzy mogli pobierać próbki tkanek do badań oraz monitorować jej stan. Ostatecznie lekarze mogli ogłosić sukces – świńska nerka nie została odrzucona przez organizm człowieka i podjęła właściwą pracę, filtrując krew i produkując mocz. – Funkcjonowała całkowicie normalnie. Nie doszło do natychmiastowego odrzucenia, którego się obawialiśmy – powiedział dr Robert Montgomery, który kierował zespołem chirurgicznym. Śmierć pacjenta po przeszczepie serca od świni to zła wiadomość. Nie wiadomo, czy terapia będzie skuteczna u ludzi. Jest natomiast bardzo potrzebna. Według oficjalnych danych, w samych Stanach Zjednoczonych na przeszczep czeka obecnie 110 tys. osób (w Polsce blisko 2 tys.). Ponad 6 tys. pacjentów każdego roku umiera, nie doczekawszy się zabiegu. Międzygatunkowe przeszczepy mogą pomóc w opanowaniu tego kryzysu."
Naukowcy odnaleźli bardzo rzadkiego „rekina-widmo”. Czym jest to tajemnicze stworzenie?,https://www.national-geographic.pl/artykul/naukowcy-odnalezli-bardzo-rzadkiego-rekina-widmo-czym-jest-to-tajemnicze-stworzenie,Unknown,"['Odkrycia', 'Przyroda']","Naukowcy odnaleźli to enigmatyczne stworzenie na głębokości 1200 m p.p.m. w okolicy Wyniesienia Chatham. To rejon dna oceanicznego na Oceanie Spokojnym, który znajduje się na wschód od Nowej Zelandii. O odkryciu poinformował nowozelandzki National Institute of Water and Atmospheric Research. To kolejny dowód na to, jak niewiele wciąż wiemy o oceanicznych głębinach.  Naukowcy przyznają, że posiadają bardzo mało informacji o „rekinie-widmo”. Wiedzą, że żyje w głębinach i prawdopodobnie należy do rodzaju Hydrolagus. Rekiny te są prawdopodobnie spokrewnione z płaszczkami i rekinami. Ich szkielet składa się głównie z tkanki chrzęstnej. – Nasza wiedza o tym gatunku jest oparta głównie na dorosłych osobnikach. Dlatego odkrycie tego noworodka „rekina-widmo” jest naprawdę niezwykłe – powiedział dr Brit Finucci, jeden z odkrywców tajemniczego stworzenia. Badacze przyznają, że odnalezienie młodego osobnika może pomóc dowiedzieć się więcej o tej chimerze. Dr Finucci przekazał, że młody rekin miał brzuch pełny żółtka, którym ryby żywią się będąc w okresie rozwoju w ikrze. Naukowcy twierdzą, że komórki jajowe „rekinów-widmo” są składane na dnie oceanu. Autorzy odkrycia przyznają, że największym problemem w identyfikacji gatunków głębinowych, do których należy rekin-widmo, jest fakt, że dno oceaniczne jest w olbrzymim stopniu wciąż niezbadane. Wynika to z kolei z tego, że ekspedycje w te rejony są niezwykle trudnym wyzwaniem, a do wielu miejsc bardzo trudno się dostać. Dr Finucci zwraca uwagę na to, że potrzeba więcej informacji, żeby określić, do jakiego konkretnie gatunku należy „rekin-widmo”. Na razie jedynie przypisano go do rodzaju Hydrolagus. Naukowcy mają nadzieję, że dalsza eksploracja Wyniesienia Chatham pomoże odnaleźć kolejnych przedstawicieli tajemniczych ryb. – Najbardziej ekscytujące jest to, że nie mamy pewności, co tak naprawdę uda nam się odkryć – dodaje uczony. Znając kilka podobnych osobników, które mogą być spokrewnione z młodym „rekinem-widmo” naukowcy będą teraz analizowali i porównywali wszystkie ich cechy wspólne. W ten sposób chcą stworzyć konkretną klasyfikację biologiczną. Rodzaj Hydrolagus zaliczany jest do rodziny ryby chimerowatych. To morskie ryby chrzęstnoszkieletowe z rzędu chimerokształtnych. Występują głównie w ciepłych wodach oceanicznych na dużych głębokościach. Większość z nich żywi się głównie bezkręgowcami i rybami."
Flaga Francji już tak nie wygląda. Emmanuel Macron wprowadził zmiany,https://www.national-geographic.pl/artykul/flaga-francji-juz-tak-nie-wyglada-emmaneul-macron-wprowadzil-zmiany-211116021241,Unknown,['Historia'],"Czy prezydent Emmanuel Macron po cichu zmienił flagę Francji? Takie pytanie od jakiegoś czasu zadają sobie nie tylko Francuzi, ale również media na całym świecie. Sprawa jest dość złożona i żeby ją lepiej zrozumieć, najpierw należy zapoznać się ze skróconą historią narodowych barw Francji. Dla przypomnienia Tricolore tworzą trzy pionowe pasy w kolorach niebieskim, białym i czerwonym. Według przekazów maję one symbolizować kolejno: wolność, równość oraz braterstwo. Trójkolorowa flaga Francji została zaprojektowana przez Jacquesa-Louisa Davida, a oficjalnie przyjęto ją za symbol I Republiki Francuskiej w 1794 r. Od tamtej pory jej wygląd kilkukrotnie się zmieniał. Przykładowo w czasach Restauracji Burbonów była cała biała, a w 1848 r. biały i czerwone pas zamieniono miejscami. W 1976 r. z przyczyn estetycznych błękitny odcień zastąpił granat. Flaga Francji często jest wieszana obok flagi Unii Europejskiej – ówczesne władze Francji nie chciały, żeby barwy ze sobą kontrastowały. W praktyce jednak od kilku dekad używane są obie wersje kolorystyczne. Uwadze opinii publicznej nie umknęło to, że od wielu miesięcy Emmanuel Macron zastępuje na fladze Francji niebieski kolor jego ciemniejszym odcieniem. Zmiany można zaobserwować między innymi na Pałacu Elizejskim czy budynku siedziby Ministerstwa Spraw Wewnętrznych. Flagi w starym-nowym wydaniu są również wieszane podczas oficjalnych uroczystości państwowych. Sprawą zainteresowali się dziennikarze. Portal „Le Parisien” informuje, że prezydent rzeczywiście podjął decyzję o wprowadzeniu subtelnych zmian na fladze, jednak miał mu to zasugerować Arnaud Jolens, były dyrektor operacyjny Pałacu Elizejskiego. Stacja radiowa „Europe 1” podała z kolei, że Macron chciał w ten sposób nawiązać do symboli rewolucji francuskiej. President Emmanuel Macron replaces light blue on French flag with darker shade https://t.co/ticzsIC8ff pic.twitter.com/3bI2NMTHoA Jak się okazało, prezydent zadecydował o zmianie jednego z kolorów na fladze Francji już 13 lipca 2020 r. Nie zostało to jednak oficjalnie ogłoszone, a przez kryzys i chaos informacyjny spowodowany pandemią koronawirusa mało kto zwrócił uwagę na ten dość istotny szczegół. The French Elysée have confirmed that the country’s flag has quietly been changed by President Macron. The blue is now a dark shade of navy, to be identical to the Tricolore of 1793. pic.twitter.com/oqcjWj8K7r Nie tylko dyrektor operacyjny Pałacu Elizejskiego przekonywał Macrona do zmian. Za przywróceniem ciemniejszego odcienia opowiedział się też doradca prezydenta Bruno Roger-Petit oraz żeglarze i szef Sztabu Wojskowego Prezydenta Republiki. Jak argumentowali, na francuskiej banderze już od dawna używano granatu. Dzięki malowniczemu Lazurowemu Wybrzeżu i klimatycznym miastom Francja jest jednym z najpopularniejszych kierunków turystycznych na świecie. Najwięcej podróżnych spotkamy w Paryżu, ale niewiele mniejszą popularnością cieszą się też Marsylia, Lyon czy Nicea. Jeszcze rok temu wyjazdy do Francji były mocno utrudnione. Co prawda turyści mogli przylecieć nad Sekwanę, jednak zamknięta branża gastronomiczna, muzea i inne atrakcje skłoniły większość przyjezdnych do przełożenia swoich planów."
"„Inne od wszystkiego, co kiedykolwiek widzieliśmy” formy życia na Wenus. Pojawiły się nowe dowody",https://www.national-geographic.pl/artykul/zycie-na-wenus-pojawily-sie-nowe-dowody,Unknown,['Kosmos'],"Czy jesteśmy sami w kosmosie? To pytanie zadają sobie miliony ludzi na świecie. Mimo braku oficjalnych dowodów na istnienie istot pozaziemskich z badań przeprowadzonych w 2021 r. wynika, że większość Amerykanów wierzy w istnienie kosmitów, a połowa jest przekonana, że obcy odwiedzają Ziemię. Ich entuzjazm stanowczo studzi jednak Mark Buchanan, dziennikarz popularnonaukowy. Jak twierdzi, przybysze z kosmosu mogą być „ekstremalnie niebezpieczni” i jako ludzkość „powinniśmy być wdzięczni, że do tej pory nie udało nam się nawiązać z nimi kontaktu”. Każde kolejne odkrycie astronomów, które rzuca choć cień szansy na to, że kosmici mogą istnieć, elektryzuje pasjonatów tematu. Nie inaczej jest tym razem. Naukowcy z Cardiff University, MIT i Cambridge University twierdzą bowiem, że obce formy życia „inne od wszystkiego, co kiedykolwiek widzieliśmy”, mogą żyć w chmurach Wenus. Atmosfera na Wenus jest dosłownie gęsta od dwutlenku węgla, a gorąca powierzchnia mogłaby stopić ołów. Trudno zatem wyobrazić sobie mniej gościnne środowisko. Badacze twierdzą jednak, że w rzeczywistości nasz najbliższy planetarny sąsiad może nadawać się do zamieszkania. Oczywiście nie przez ludzi.  Kiedy w latach 70. XX wieku w atmosferze Wenus wykryto amoniak, naukowcy byli bardzo zaskoczeni. Ten bezbarwny gaz nie powinien powstawać w żadnym procesie chemicznym zachodzącym na planecie. Autorzy badania stworzyli model reakcji, aby udowodnić, że obecność amoniaku może przyczyniać się do neutralizowania nadmiaru kwasu siarkowego. To spowodowałoby spadek kwasowości chmur z -11 do zera – poziomu, na którym życie mogłoby potencjalnie przetrwać. Takie zależności są nam dobrze znane również na Ziemi. Badacze podkreślają, że w naszych własnych żołądkach istnieją formy życia które, produkują amoniak w celu zneutralizowania wysoce kwaśnego środowiska. Ale skąd amoniak wziął się na Wenus? Naukowcy sugerują pochodzenie biologiczne. To z kolei może wskazywać na to, że na planecie istnieją formy życia, które same modyfikują właśnie środowisko. Czym są? Tego nie wiadomo. Być może przypominają drobnoustrojami lub bakteriami. Autorzy badania podkreślają jednak, że na Wenus nie przetrwałyby żadne znane nam istoty. Odpowiedzi na te i inne pytania powinny przynieść zaplanowana na 2023 r. misja kosmiczna Venus Life Finder."
"Czy są jakiekolwiek dowody na to, że Jezus naprawdę istniał?",https://www.national-geographic.pl/artykul/czy-sa-jakiekolwiek-dowody-na-to-ze-jezus-naprawde-istnial,Unknown,"['Historia', 'Nauka']","Jeżeli przyjmiemy tezę, że Jezus jest Bogiem, należy zastanowić się nad tym, czym w ogóle jest wiara. Przede wszystkim nie jest wiedzą i nie może jej zastępować. Oczywiście istnieją tutaj podobne aspiracje poznawcze, ale wiara może jedynie ją uzupełniać w sensie paranaukowym. Jeżeli w coś wierzymy, to tego nie wiemy. Natomiast jeśli wiemy, to nie musimy już dłużej wierzyć. Angielski filozof John Locke twierdzi, że „rozum, jako różny od wiary i jako jej przeciwieństwo, to odkrywanie pewności albo prawdopodobieństwa takich zdań czy prawd, do jakich umysł dochodzi na drodze dedukcji, wyprowadzając je z idei, które zdobył, używając naturalnych swych władz poznawczych. To znaczy: przez doznania zmysłowe lub refleksję. Z drugiej strony wiara jest uznaniem za prawdę takiego zdania, które nie powstało przez dedukcję rozumową, lecz zostało przyjęte dzięki zaufaniu do tego, kto je przedkłada, jako pochodzące od Boga i przekazane drogą nadnaturalną. Taki sposób odkrywania ludziom prawd nazywamy objawieniem”. Czy są zatem jakiekolwiek dowody na to, że Jezus naprawdę istniał? Najważniejszym źródłem historycznym, w którym dowiadujemy się o Jezusie, są cztery Ewangelie. Trzy synoptyczne (Mateusza, Łukasza i Marka) oraz Ewangelia Jana. Pierwsza trójka zawdzięcza swoją nazwę podobieństwu opisów, języka, słownictwa i stylu. Istnieje teoria o istnieniu wczesnochrześcijańskiego dokumentu, zwanym Źródłem Q, który powstał przed ukształtowaniem się Nowego Testamentu. Hipotetycznie mógł powstać w Galilei w latach 50. Tekst mógł zawierać zbiór wypowiedzi Jezusa, z których później mieli korzystać Mateusz i Łukasz, pisząc swoje teksty. Niestety ów dokument, jeśli kiedykolwiek istniał, nie przetrwał do dziś.  Według historyków żaden z ewangelistów nie znał osobiście Jezusa. Bibliści twierdzą, że Ewangelia Marka została napisana ok. roku 70 n.e. Mateusza i Łukasza miały powstać po roku 80., a Jana po 90. Powstały zatem 40 lub 60 lat po ukrzyżowaniu. Eksperci zwracają uwagę również na fakt, że jedynie Jan i Mateusz mogli być świadkami życia „syna Bożego”. Apostoł Jan był rybakiem z niższej klasy społecznej. To oznacza, że prawdopodobnie nie potrafił czytać ani pisać, gdyż w starożytności nie były to powszechnie nauczane umiejętności, a szkolnictwo było zarezerwowana dla ludzi bogatych. Co więcej, Chrystus wraz z apostołami posługiwali się językiem aramejskim. Ewangelie w oryginale powstały natomiast w grece. Istnieje zatem prawdopodobieństwo, że te wyjątkowo sprawne literacko teksty napisane zostały przez osoby, które parały się pisaniem. Warto jednak zaznaczyć, że żaden z ewangelistów nie twierdzi, że był apostołem. Pisma te są napisane w trzeciej osobie i niektórzy sugerują, że powstały anonimowo. Imiona zostały autorom przypisane w celu nadania apostolskiego autorytetu dla kształtującej się wówczas religii. Można więc założyć, że domniemani Mateusz, Łukasz, Marek i Jan pisali owe teksty bazując na relacjach innych osób. Co w takim razie wiemy na podstawie Ewangelii? Jezus urodził się przed 4 rokiem p.n.e. za czasów Heroda Wielkiego. Swoje dzieciństwo spędził w Nazarecie. Działalność miał rozpocząć ok. 30 r. n.e., głosząc nadchodzące Królestwo Boże, nazywając siebie Mesjaszem. Zginął poprzez ukrzyżowanie na mocy wyroku Poncjusza Piłata. W pismach rzymskich pojawia się wzmianka o kimś, kto nazywał się Jezus. Publiusz Korneliusz Tacyt w swoim tekście z 115 roku zatytuowanym „Roczniki” pisze tak: „Podstawił Neron winowajców i dotknął najbardziej wyszukanymi kaźniami tych, których znienawidzono dla ich sromot, a których gmin chrześcijanami nazywał. Początek tej nazwie dał Chrystus, który za panowania Tyberiusza skazany był na śmierć przez prokuratora Poncjusza Piłata; a przytłumiony na razie zgubny zabobon znowu wybuchnął, nie tylko w Judei, gdzie się to zło wylęgło, lecz także w stolicy, dokąd wszystko, co potworne albo sromotne, zewsząd napływa i licznych znajduje zwolenników”. Żydowski historyk Józef Flawiusz w „Dawnych dziejach Izraela” opisuje Jakuba Sprawiedliwego i pisze o nim, że był bratem Jezusa, który był przywódcą ruchu chrześcijan w Jerozolimie. „Festus już nie żył, a Albinus wyjechał; więc [Ananiasz] zwołał Sanhedryn i stawił przed sądem Jakuba, brata Jezusa zwanego Chrystusem, oraz kilku innych. Oskarżył ich o naruszenie prawa i skazał na ukamienowanie.” Historycy zwracają uwagę, że opis mógł być autentyczny, jednak samo sformułowanie o chrześcijanach nie zostało spisane przez autora. Jest to płótno wykonane z lnu, w które miał zostać owinięty Jezus zaraz po zdjęciu z krzyża. Widoczne są na nim liczne ślady krwi i możemy zobaczyć odwzorowaną postać ludzką - od przodu i od tyłu. To jedna z ważniejszych relikwii Kościoła, która przechowywana jest we włoskim Turynie. Pierwsze wzmianki o całunie pojawiają się już w Ewangeliach. Jednak z naukowego punktu widzenia ten dowód jest nieprawdziwy. Badania wykonane przy użyciu metody zwanej datowanie radiowęglowe dowiodły, że nie pochodzi on z czasów, w których mógł żyć Jezus, lecz z XIV wieku. Oficjalnie Całun Turyński nie jest uznawany za autentyczne świadectwo istnienia Jezusa, ale niektórzy wierni, w tym papież Benedykt, wierzą w jego świętość.   To zbiór dokumentów spisanych w trzech językach. Po hebrajsku, aramejsku i grecku. Odnaleziono je pomiędzy 1947–1956 r. w 11 grotach niedaleko ruin Kumran w Zachodnim Brzegu. W przypadku tego odkrycia archeologicznego również przydała się metoda datowania radiowęglowego. Pozwoliło to ustalić, że zwoje mogły pochodzić z okresu, w którym żył Jezus. Możemy wyczytać w rękopisach wzmiankę o „prawym nauczycielu”. Niestety trudno określić kto nim był, ponieważ pisma nie wymieniają go z imienia. Dziś niektórzy twierdzą, że był nim Jezus, a inni podają to w wątpliwość. Kimkolwiek była ta osoba, raczej małe są szanse, że kiedykolwiek poznamy jej tożsamość."
Skąd naprawdę pochodzi słynna Wenus z Willendorfu? Najnowsze badania wskazują na Włochy albo... Ukrainę!,https://www.national-geographic.pl/artykul/skad-naprawde-pochodzi-slynna-wenus-z-willendrofu-najnowsze-badania-wskazuja-na-wlochy-albo-ukraine-220302011432,Unknown,"['Historia', 'Nauka']","Przedstawiająca kobietę figurka Wenus z Willendorfu sprzed 30 tys. lat to jeden z ikonicznych przykładów sztuki paleolitycznej. Mierząca zaledwie jedenaście centymetrów rzeźba przedstawia postać o silnie zarysowanych kobiecych kształtach. Nie ma twarzy ani stóp, za to wyolbrzymione piersi, genitalia i uda. A także wyraźnie zaznaczoną fryzurę. Figurka została znaleziona w 1908 r. w pobliżu miejscowości Willendorf w Austrii. Jej analiza wykazała jednak, że nie została zrobiona z materiału skalnego z tamtych okolic. Gdzie zatem wyrzeźbiono słynną Wenus? Naukowcy szukają odpowiedzi na to pytanie w pracy opublikowanej w czasopiśmie „Scientific Reports”. Wynika z niej, że Wenus najprawdopodobniej powstała w północnych Włoszech. Drugie w kolejności możliwe miejsce pochodzenia rzeźby to wschodnia Ukraina. Sławna figurka należy do tzw. Wenus paleolitycznych, charakterystycznych dla kultury graweckiej. To kultura z górnego paleolitu, która występowała od 32 do 20 tys. lat temu w całej Europie. Figurki, które z niej pochodzą, często zrobione są z różnego rodzaju kości, w tym kości słoniowej. Wenus z Willendorfu jest inna. Wyrzeźbiono ją z oolitu – wapiennej skały osadowej składającej się z charakterystycznych okrągłych ziaren. Następnie została pomalowana ochrą. Dotychczas figurkę Wenus z Willendorfu badano wyłącznie z zewnątrz. Naukowcy kierowani przez antropologa prof. Gerharda Webera zdecydowali się na inne podejście. Za pomocą mikrotomografii przyjrzeli się dokładnie wewnętrznej strukturze rzeźby. Rozdzielczość wykonanych skanów sięgała 11,3 mikrometra (mikrometr to jedna milionowa część metra). Jak się okazało, rzeźba nie jest jednolita. Kamień, z którego powstała, ma różną gęstość, różną wielkość ziaren oraz specyficzne domieszki. Są to niewielkie kawałki muszli oraz limonitu (tlenków i wodorotlenków żelaza). Ten charakterystyczny skład sprawił, że naukowcy mogli porównać go z próbkami z całej Europy, szukając jak najbardziej zbliżonych odpowiedników. By przeprowadzić porównanie, badacze sięgnęli po próbki z terenu od Francji po Ukrainę. W sumie zebrali 33 przykłady oolitów z obszaru obejmującego 2,5 tys, km kw. Część zgromadzili sami, część pochodziła od geologów z różnych krajów. Jakie były wyniki porównań? Po pierwsze, okazało się, że w promieniu 200 km od Willendorfu nie znaleziono niczego, co byłoby choć w przybliżeniu podobne do skały, z jakiej powstała figurka. To potwierdzenie sformułowanej wcześniej hipotezy, że Wenus została do Willendorfu przyniesiona przez wędrujących po Europie przedstawicieli kultury graweckiej. Okazało się jednak, że są miejsca, do których Wenus z Willendorfu pasuje. „Choć nie możemy stwierdzić z absolutną pewnością, że materiał, z którego powstała Wenus, pochodzi z jednej konkretnej lokalizacji, to podobieństwo z próbkami pobranymi z Sega di Ala jest prawie idealne” – piszą w swojej pracy naukowcy. Sega di Ala to mała wioska w północnych Włoszech, kilkanaście kilometrów na wschód od jeziora Garda w regionie Trentino. Jak daleko jest stamtąd do Willendorfu? Okrążając Alpy to ok. 730 km, policzyli badacze. – Ludzie z kultury graweckiej szukali dogodnych miejsc do osiedlania się – mówi prof. Gerhard Weber. – Kiedy zmieniał się klimat albo kończyły zasoby, szli dalej, najchętniej wzdłuż rzek. Badania wykazały jednak, że poza Sega di Ala jest również inne miejsce, skąd może pochodzić Wenus z Willendorfu. „To interesujące, że drugą największą zbieżność z oolitami Wenus wykazały próbki pochodzące z Izium we wschodniej Ukrainie” – napisali naukowcy. Izium to 45-tysięczne miasto w obwodzie charkowskim, odległe od Willendorfu o 1600 km. Ukraina stanowi zatem mniej prawdopodobne miejsce pochodzenia Wenus – jednak nie wykluczone. Z badań płynie jeszcze jeden wniosek – ktokolwiek wyrzeźbił Wenus z Willendorfu, musiał uważać ją za coś nadzwyczaj cennego. Figurka podróżowała bowiem na ogromnym dystansie, a podczas podróży musiała być chroniona i przechowywana."
„Afgańska dziewczyna” Sharbat Gula została ewakuowana z Afganistanu do Włoch,https://www.national-geographic.pl/artykul/afganska-dziewczyna-sharbat-gula-zostala-ewakuowana-z-afganistanu-do-wloch-211126113718,Unknown,['Ludzie'],"Sharbat Gulę zna cały świat, choć pewnie mało kto wie, że tak właśnie nazywa się słynna „afgańska dziewczyna” z okładki National Geographic (1985 r.). Jej zielone oczy i przeszywające spojrzenie z miejsca stały się nieoficjalnym symbolem wojen oraz uchodźców. Mimo sławy jej życie nieszczególnie się zmieniło. Sama Sharbat długo nie wiedziała, że jest rozpoznawalna za granicą. Lata mijają, a „afgańska dziewczyna” nadal nie została zapomniana przez media. Dziś to już dojrzała, blisko 50-letnia kobieta. Do niedawna mieszkała w Afganistanie zajętym przez talibów. To już czas przeszły, bo w obawie o swoje życie, podobnie jak setki afgańskich rodzin, zwróciła się z prośbą o pomoc do włoskiego rządu. Jak poinformowali przedstawiciele biura premiera Mario Draghiego, kobieta została już ewakuowana do Włoch, gdzie umieszczono ją w „bezpiecznym schronieniu”. Nie wiadomo, kiedy dokładnie Afganka przyleciała do Rzymu. Sharbat nie jest wyjątkiem. Jej przeniesienie do Włoch to część większego programu ewakuacji obywateli Afganistanu do Włoch. Na miejscu jest im udzielane wsparcie nie tylko finansowe, ale też pomoc w zintegrowaniu się z nowym, obcym kulturowo społeczeństwem. Post udostępniony przez ARY News (@arynewstv) Historia Sharbat Guli nie jest wesoła. Kobieta straciła oboje rodziców podczas ataku radzieckich wojsk na jej wioskę. Następnie razem z babcią i rodzeństwem trafiła do obozu dla uchodźców w Pakistanie. Właśnie tam powstało słynne zdjęcie. Nastoletnia wówczas Sharbat uczęszczała na zajęcia do nieoficjalnej szkoły. Do 2002 r. nie wiedziała, że jej twarz jest znana na całym świecie. Dopiero po 17 latach fotograf Steve McCurry mógł zidentyfikować dziewczynę ze słynnego zdjęcia. Wcześniej utrudniały to między innymi rządy talibów. W 2002 r. Sharbat miała 3 córki (czwarta zmarła niedługo po porodzie) oraz męża. Razem z rodziną mieszkała w Afganistanie. Od tamtej pory światowe media co jakiś czas interesują się jej życiem. Niestety najczęściej nie są to pozytywne doniesienia. W 2012 r. mąż Afganki zmarł, a w 2016 r. została aresztowana przez pakistańską policję pod zarzutem sfałszowania dokumentu tożsamości. Schronienie we Włoszech jest w pewnym sensie domknięciem klamry w życiu Sharbat. Kobieta od małego uciekała z objętej konfliktami ojczyzny. Tym razem udzielono jej pomocy w legalny i humanitarny sposób. Nie wiadomo, czy Afganka wyjechała do Włoch sama, czy razem z rodziną. Podobnych historii są tysiące. Ostatni kryzys związany z przejęciem władzy przez talibów wybuchł w Afganistanie w sierpniu 2021 r., ale Afgańczycy podkreślają, że w ich kraju nigdy nie było i nie będzie spokojnie. Całe rodziny od lat uciekają z Afganistanu za granicę. Wśród uchodźców dużą grupę stanowią Hazarowie – prześladowana mniejszość etniczna. Mało komu udaje się bezpośrednio dostać do Europy lub w inne bezpieczne miejsce. Najpierw tysiące emigrantów trafiają do obozów, w których żyją w skrajnych warunkach nawet po kilka lat. Zobacz, jak wygląda życie w obozie dla uchodźców na Lesbos."
Gran Abuelo w Chile ma być najstarszym drzewem na świecie. Według badań rośnie od ponad 5 tys. lat,https://www.national-geographic.pl/artykul/gran-abuelo-w-chile-ma-byc-najstarszym-drzewem-na-swiecie-wedlug-badan-rosnie-od-ponad-5-tys-lat-220601031447,Unknown,['Przyroda'],"„Nie było nas, był las, nie będzie nas, będzie las” – to znane powiedzenie przypomina o tym, że większość drzew na świecie jest długowieczna. Niektóre gatunki, zanim osiągnął imponujące rozmiary, rosną po kilkadziesiąt lat. Drzewa to nie tylko pomniki przyrody, ale też niemi świadkowie mijającej historii. Najstarszym drzewem w Polsce jest cis pospolity z Henrykowa Lubańskiego na Dolnym Śląsku nazywany Henrykiem. Szacuje się, że może liczyć około 1300 lat. W porównaniu z najstarszym drzewem na świecie nadal jest jednak juniorem. Gdzie rośnie najstarsze drzewo na świecie? Część naukowców jest przekonana, że zaszczytny tytuł należy do cyprysa patagońskie rosnącego w Chile od około 5400 lat. Wyjątkowe drzewo jest jednym z największych w Parku Narodowym Alerce Costero. Jego średnica to blisko 4 metry. Choć oficjalnie nie jest jeszcze najstarszym drzewem na świecie, już od dawna towarzyszy mu hiszpański przydomek Gran Abuelo, czyli „pradziadek”. Jonathan Barichivich, chilijski naukowiec związany z Laboratorium Nauk o Klimacie i Środowisku w Paryżu, oszacował, że Gran Abuelo ma 5484 lata. Jeśli to prawda, cyprys patagoński w Chile jest znacznie starszy od Methuselah – długowiecznej sosny rosnącej w Kalifornii. To ona jest oficjalnie najstarszym drzewem na świecie i liczy 4853 lata. Jak sprawdzić, ile lat ma drzewo? Najpopularniejsza metoda to liczenie słojów w pniu drzewa, czyli dendrochronologia. W przypadku żywych drzew badacze wwiercają się w pień i pobierają próbkę rdzenia. Gran Abuelo jest jednak za szeroki dla świdrów, a jego korzenie są zbyt kruche, co wykluczyło techniki datowania węglem. Barichivich musiał zastosować inne metody. W 2020 r. razem ze współpracownikiem, Antonio Larą z Austral University of Chile, pobrali próbkę rdzenia drzewa i policzyli 2400 słojów. Następnie na podstawie próbek z innych drzew opracowali model statystyczny, który obliczył 80-procentowe prawdopodobieństwo, że słynny cyprys patagoński rośnie od ponad 5 tysięcy lat. Jak na razie środowisko dendrologów z dystansem podchodzi do ustaleń Barichivicha i Lary. Badania Chilijczyków nie zostały opublikowane w żadnym czasopiśmie naukowym. Do tej pory prezentowano je na spotkaniach i konferencjach naukowych. Potwierdzenie obliczeń pozwoliłoby objąć cyprysa ochroną. Turyści tłumnie odwiedzający Park Narodowy Alerce Costero wspinają się na masywne korzenie drzewa, utrudniając w ten sposób wchłanianie wody z gleby. Dodatkowym problemem jest suchy klimat i niewystarczające opady w regionie."
13 lat amerykańskiej trzeźwości. Dlaczego w USA wprowadzono prohibicję?,https://www.national-geographic.pl/artykul/13-lat-amerykanskiej-trzezwosci-dlaczego-w-usa-wprowadzono-prohibicje,Unknown,['Historia'],"Prohibicja została wprowadzona poprzez 18. poprawkę do Konstytucji Stanów Zjednoczonych. Autorem ustawy był kongresmen Andrew Volstead. Zakładała zakaz produkcji, sprzedaży i dystrybucji alkoholu na terenie USA. Została ratyfikowana 16 stycznia 1919 roku, a oficjalnie weszła w życie rok później, 17 stycznia 1920 r. Przez kolejne 13 lat Stany Zjednoczone żyły w trzeźwości, przynajmniej w teorii. Jak się bardzo szybko okazało, nowe prawo przyczyniło się do wzrostu nielegalnej produkcji i sprzedaży napojów wyskokowych, powstaniu podziemnych barów i wreszcie rozwoju korupcji i przestępczości zorganizowanej. Gangsterzy, dzięki „ustawie Volsteada” przeżywali złote czasy. Jednym z najpopularniejszych przestępców, który dorobił się na prohibicji, był słynny Al Capone. Szacuje się, że mógł zarabiać nawet 60 milionów dolarów rocznie. „To wielki społeczny i ekonomiczny eksperyment o szlachetnych motywach i dalekosiężnym celu” powiedział prezydent Herbert Hoover, który urzędował w latach 1929-1933, a więc u schyłku prohibicji. Czy ten eksperyment się powiódł? W latach 1820 i 1830 bardzo umocniły swoją pozycję ruchy religijne i zwolennicy wstrzemięźliwości alkoholowej w wielu odłamach Kościoła, to między innymi metodyści, prezbiterianie, luteranie i baptyści. Według nich wszechobecne pijaństwo i alkoholizm jest krokiem ku upadkowi narodu amerykańskiego i dekadencji społeczeństwa. Według danych z 1830 roku Amerykanin średnio spożywał 1,7 butelki wysokoprocentowego alkoholu w tygodniu. To trzy razy więcej niż w XXI wieku. W 1838 roku stan Massachusetts uchwalił bezprecedensowe prawo o wstrzemięźliwości, które znacznie ograniczało sprzedaż napojów wysokoprocentowych. Kolejnym stanem, który uchwalił podobne prawo, był Maine w 1846 roku, żeby 5 lat później jeszcze bardziej zaostrzyć obowiązujące przepisy. Przed wojną domową w 1861 roku jeszcze kilka stanów zdecydowało się na częściowy zakaz sprzedaży alkoholu. Na przełomie XIX i XX wieku tak zwany ruch wstrzemięźliwości był wszechobecny w lokalnych społecznościach. Członkowie pouczali obywateli o szkodliwych skutkach picia alkoholu i nawoływali do abstynencji. Bardzo często kobiety, często należące do ruchu sufrażystek wyrażały swój sprzeciw wobec pijaństwa. Uważały one bowiem napoje wyskokowe za zagrożenie dla rodziny i małżeństwa. W 1893 roku w Ohio powstało ugrupowanie Anti-Saloon Leage, które na początku XX wieku zyskało znaczne wpływy i w dużym stopniu przyczyniło się do lobbingu na rzecz ogólnokrajowej prohibicji. Stany Zjednoczone przystąpiły do I wojny światowej w 1917 roku. Prezydent Woodrow Wilson wprowadził wówczas specjalną ustawę, która zakazała używania zbóż w celu warzenia piwa. Ustawodawcy argumentowali to faktem, iż w trakcie działań wojennych dużo ważniejsza jest produkcja żywności. W ówczesnych Stanach Zjednoczonych wiele browarów należało do niemieckich przedsiębiorców. Dlatego też amerykańska propaganda głosiła, że walka z przemysłem piwowarskim jest działaniem patriotycznym. To przyczyniło się do zwiększenia poparcia dla ruchów pro-prohibicyjnych w USA. W tym samym roku kongresmen Andrew Volstead przedłożył poprawkę, która miała zakazać produkcji, sprzedaży i dystrybucji alkoholu na terenie kraju. Co ciekawe, proces ratyfikacji wynosił 7 lat, jednakże ustawa zyskała niezbędne poparcie trzech czwartych głosów już 11 miesięcy później. Ostatecznie 18. poprawka została ratyfikowana 16 stycznia 1919 roku, a w październiku Kongres ustanowił tak zwaną narodową ustawę o prohibicji, która zawierała wytyczne i wskazówki jak egzekwować nowe prawo. Ustawa Volsteada weszła w życie rok później 17 stycznia. Szybko się okazało, że prohibicja bardzo podzieliła obywateli USA. Władze często miały problemy z egzekwowaniem nowego prawa. Powszechny zakaz sprzedaży i dystrybucji alkoholu był popierany przez różne grupy społeczne, zazwyczaj na wsiach i w małych miastach. Inaczej sytuacja wyglądała w większych metropoliach. Tam do przepisów podchodzono z dużo większym luzem. Według oficjalnych statystyk coraz rzadziej aresztowano ludzi za wykroczenia po alkoholu, sama konsumpcja spadła nawet o 50 procent. Szpitale psychiatryczne przyjmowały aż o 60% mniej pacjentów, którzy cierpieli na depresje spowodowaną nadmiernym spożyciem alkoholu. Zmniejszyła się także liczba spraw rodzinnych, które miały związek z alkoholizmem w domu. Co ważne, 18. poprawka nie zakazywała picia alkoholu, a jedynie jego produkcji, sprzedaży i dystrybucji. Amerykanin zatem nie mógł zostać ukarany za spożywanie napojów wyskokowych. Ciekawe są również niektóre wyjątki, które zawierała „ustawa Volsteada”. Apteki mogły sprzedawać whisky jako lek uniwersalny. Na przykład na ból głowy, ból mięśni lub przeziębienie. Dzięki specjalnej recepcie na whisky farmaceuta mógł sprzedać pół litra alkoholu raz na dziesięć dni. Powstało natomiast dużo nowych możliwości czarnorynkowych. Możliwości, z których, jak szybko się okazało, zaczęli korzystać przestępcy i gangsterzy, którzy upatrzyli sobie świetną okazję do zarobienia wielkich pieniędzy. Powstało mnóstwo nowych gangów, które otwierały nielegalne bary, w których sprzedawano piwo, whisky i inne napoje procentowe. Prohibicyjna przestępczość spowodowała wzrost liczby zabójstw i starć z policją. Dochodziło do wielu strzelanin, które często bywały porachunkami gangsterów. Liderzy organizacji przestępczych bogacili się na niewyobrażalną skalę na amerykańskiej abstynencji. Słynny Al Capone mógł zarabiać nawet 60 milionów dolarów rocznie w wyniku swojej działalności."
Paradoksy czarnych dziur. Obserwacje naukowców rozwiewają wszelkie wątpliwości,https://www.national-geographic.pl/artykul/co-jest-z-tylu-czarnej-dziury-po-raz-pierwszy-to-zaobserwowano,Michał Rolecki,['Ludzie'],"Podczas obserwacji supermasywnej czarnej dziury w centrum galaktyki odległej od nas o 800 milionów lat świetlnych astronom z Uniwersytetu Stanforda Dan Wilkins zauważył niezwykły widok. Po rozbłysku, które czasem towarzyszą czarnym dziurom, następowały kolejne, ale słabsze i o nieco innych długościach fali.  Takie echo to obraz promieniowania dochodzącego zza czarnej dziury. Tak twierdzą astronomowie, których pracę publikuje dziś „Nature”. Gdyby nie zakrzywienie czasoprzestrzeni, przewidziane przez ogólną teorię względności Einsteina, nie dobiegłoby w ogóle do naszych oczu.  Z czarnej dziury nie może się wydostać nawet światło. Taka zresztą jest jej definicja: to obszar, z którego prędkość ucieczki jest większa nawet od prędkości światła. Możemy jednak obejrzeć jej powierzchnię, spod której nic nie ma prawa się wydostać.  Materia krążąca wokół czarnych dziur, zanim wpadnie pod powierzchnię, jest rozpędzana do gigantycznych prędkości. To sprawia, że rozgrzewa się do temperatury milionów stopni i emituje promieniowanie.  Materia i promieniowanie uwięzione są w potężnym polu magnetycznym czarnej dziury. Podobnie jak w przypadku Ziemi czy Słońca, jej linie pola magnetycznego zbiegają się w okolicy biegunów. Stamtąd rozpędzone cząstki mogą uciekać w postaci charakterystycznych dżetów (strug). Nie wszystkie czarne dziury takie dżety emitują.  Wszystkie mogą rozbłysnąć, gdy linie pola magnetycznego wygną się tak mocno, że ulegną przerwaniu. Następuje wtedy gwałtowny rozbłysk promieniowania rentgenowskiego. Podobne zjawiska należą do najjaśniejszych we Wszechświecie. Taki właśnie rozbłysk zaobserwowali astronomowie w odległej galaktyce. I dostrzegli coś jeszcze.  Gdy przyjrzeli się rozbłyskom dokładniej, stwierdzili, że towarzyszyły im kolejne – znacznie słabsze, w nieco innym zakresie fal. To światło, które dobiegło do nas z tyłu czarnej dziury. Bowiem czarne dziury mają jeszcze inną niezwykłą właściwość: pokazują, co się dzieje po ich stronie fizycznie dalszej od obserwatora.  To skutek zakrzywienia czasoprzestrzeni, wynikający z teorii względności. Olbrzymia masa czarnej dziury zakrzywia czasoprzestrzeń tak, że dobiegają do nas fotony z odwróconej od nas strony. Gdybyśmy się znaleźli w takiej odległości od czarnej dziury, z tego samego powodu moglibyśmy oglądać własne plecy!  Efekt ten uwzględniły animacje supermasywnej czarnej dziury w filmie „Interstellar”. Krążący wokół niej dysk rozgrzanej i świecącej materii widać cały, choć zniekształcony, nawet gdy widzimy go „z przodu” a czarna dziura powinna go zasłaniać. Podobny efekt zaobserwowali właśnie astronomowie.  Wizualizacja czarnej dziury w filmie „Interstellar"". fot. materiały prasowe Odkrycie takiego rentgenowskiego echa stanowi potwierdzenie teoretycznych wyliczeń fizyków. Są znane od czasów ogłoszenia ogólnej teorii względności przez Einsteina. Nie były jednak wcześniej potwierdzone obserwacjami.  – Pół wieku temu astrofizycy zaczęli spekulować, jak zachowują się pola magnetyczne wokół czarnych dziur. Nie mieli pojęcia, że pewnego dnia będziemy mieli możliwość bezpośrednich obserwacji. To oglądanie ogólnej teorii względności w akcji – mówi prof. Roger Blandford, fizyk ze Stanford University i współautor pracy.  Badacze mają nadzieję, że więcej okazji do obserwacji da im przyszła misja europejskiego satelity Athena (nazwa jest skrótem od Advanced Telescope for High Energy Astrophysics). Stanie się to jednak dopiero w 2031 roku. – Athena będzie mieć większe zwierciadło niż jakikolwiek teleskop rentgenowski przedtem i pozwoli nam na uzyskiwanie obrazów w lepszej rozdzielczości w krótszym czasie – tłumaczy Dan Wilkins. "
"Nowojorski sąd apelacyjny zdecydował, że słoń nie ma osobowości prawnej. Kontrowersyjna sprawa słonicy Happy",https://www.national-geographic.pl/artykul/nowojorski-sad-apelacyjny-zdecydowal-ze-slon-nie-ma-osobowosci-prawnej-kontrowersyjna-sprawa-slonicy-happy-220615014405,Unknown,['Przyroda'],"Sprawę wniosła Nonhuman Rights Project, organizacja zajmująca się prawami zwierząt. Przez rok wynajęci przez nią adwokaci próbowali przekonać sąd apelacyjny stanu Nowy Jork, że słoń indyjski żyjący w ogrodzie zoologicznym na Bronksie jest w istocie bezprawnie przetrzymywany w niewoli. Stosunkiem głosów 2 do 5 sędziowie sądu apelacyjnego oddalili jednak sprawę. Happy jest „nieludzką istotą, która nie jest osobą w rozumieniu prawnym” – napisano w orzeczeniu sądu. „Nikt nie twierdzi, że słonie nie są inteligentnymi stworzeniami zasługującymi na właściwą opiekę i współczucie. Jednak w dotychczasowym orzecznictwie, zarówno stanowym, jak i federalnym, nie ma precedensu pozwalającego wesprzeć wniosek, że prawny nakaz zwolnienia osoby uwięzionej dotyczy lub powinien dotyczyć zwierzęcia” (w oryginale: „nonhuman animal”) – czytamy dalej w orzeczeniu. Happy to słonica, która została schwytana w niewolę w 1977 roku. Od tego czasu mieszka w zoo na Bronksie. Zajmuje tam wybieg o powierzchni jednego akra (czyli ok. 4 tys. m kw.). Zdaniem adwokatów występujących w imieniu Nonhuman Rights Project, jest to w istocie jednoakrowe więzienie. Natomiast cały teren zoo, mający 265 akrów, to ledwie jeden procent przestrzeni, którą słoń pokonuje każdego dnia na wolności. Prawnicy argumentowali, że słonie są nadzwyczaj inteligentnymi zwierzętami. Dlatego powinny mieć prawa podobne do tych, które chronią ludzi. Powoływali się również na testy kognitywne, jakie w 2005 roku przeszła Happy. Był to tak zwany test lustra – eksperyment mający wykazać, czy zwierzę jest samoświadome. Happy miała na czole namalowany znak X. Widząc się lustrze, każdorazowo dotykała trąbą tego znaku. Zdaniem naukowców to dowód, że rozumiała, iż widzi w lustrze samą siebie. To jednak nie wszystko. Prawnicy Nonhuman Rights Project podkreślali, że słonica w warunkach naturalnych mogłaby podejmować samodzielne decyzje o tym, co robi w danej chwili, co je, z kim nawiązuje i utrzymuje kontakty. W niewoli natomiast jest pozbawiona możliwości decydowania o sobie, a tym samym zatroszczenia się o własny dobrostan. Podobne rozumowanie podzieliło dwóch sędziów, którzy napisali zdania odrębne do wyroku. Sędzini Jenny Riviera stwierdziła: „Happy wprawdzie nie jest wolna, ale jest autonomiczną jednostką. Prawo zawiera mechanizmy, które pozwoliłyby podważyć jej krzywdzące uwięzienie. Złota klatka to ciągle klatka”. W swoim oświadczeniu Nonhuman Rights Project skupia się właśnie na zdaniach odrębnych do wyroku. „Z aplauzem powitaliśmy dwa nowe zdania odrębne, które uważamy za ogromne zwycięstwo w narodowej i globalnej walce o prawa istot niebędących ludźmi, którą dopiero zaczynamy” – napisali aktywiści. Cytują też drugiego sędziego, który popierał uwolnienie Happy. „Kiedy większość mówi – nie, zwierzęta nie powinny mieć ludzkich praw – martwię się o zwierzęta. Ale jeszcze bardziej martwię się, jak bardzo ta odpowiedź zaprzecza i pomniejsza ludzką empatię i współczucie” – napisał sędzia Rowan D. Wilson."
"Poznajcie radioteleskop, który sięga do początków czasu. Anteny LOFAR znajdują się także w Polsce",https://www.national-geographic.pl/artykul/poznajcie-radioteleskop-ktory-siega-do-poczatkow-czasu-anteny-lofar-znajduja-sie-takze-w-polsce-220412090504,Unknown,['Kosmos'],"Pojedyncza stacja LOFAR (LOw Frequency ARray) zajmuje obszar zbliżony wielkością do boiska piłkarskiego. W porównaniu z radioteleskopem takim jak Arecibo wygląda bardzo niepozornie. Żadnych olbrzymich czaszy, ciężkich mechanizmów i skomplikowanych, ruchomych układów. Tylko dwa okrągłe pola, a na nich 96 anten i 96 styropianowych skrzyń. Ta z pozoru prosta konstrukcja ma jednak ogromne możliwości. W ciągu godziny radioteleskop LOFAR zbiera terabajty danych i sięga tam, gdzie jeszcze całkiem niedawno technologia nie sięgała – niemal do zarania czasu. Trzy stacje LOFAR znajdują się w Polsce: Takich stacji jest obecnie w Europie 53. Dwie kolejne są aktualnie planowane i budowane. LOFAR to największy radioteleskop na naszym kontynencie. – Pole LOFAR w Bałdach, podobnie jak każde inne wchodzące w skład systemu, zawiera dwa zestawy anten. Pierwszy z nich przypomina wbite w środku kratownic słupki stabilizowane do pionu przez cztery odciągi. To bardzo czułe anteny dipolowe i system odbiorczy pozwalający na detekcję fal radiowych o długościach od czterech do kilkunastu metrów. Inne elementy ukryte są w tajemniczych czarnych konstrukcjach, ułożonych w okrąg o średnicy przeszło 50 metrów. To z kolei zestaw anten działających w zakresie fal o długości od około jednego do trzech metrów – wyjaśnia prof. Leszek Błaszkiewicz zarządzający stacją LOFAR w Bałdach. Fal radiowych nie widzimy ani w żaden sposób ich nie czujemy. Trudno więc wyobrazić sobie pracę radioteleskopu. W skrócie: energia fal radiowych docierających do Ziemi z kosmosu wywołuje niewielkie drgania elektronów w antenach. Powstają wówczas niezwykle słabe prądy elektryczne, rejestrowane przez elektronikę LOFAR. Z tych sygnałów komputery odczytują informacje o najodleglejszych miejscach we Wszechświecie. Fale radiowe odkryto już w XIX wieku. Także wtedy rozpoczęły się próby ich nadawania i odbierania w celu przesłania wiadomości. Prace nad ulepszeniem transmisji radiowych doprowadziły do rozwoju radioastronomii. W 1931 roku Karl Jansky odkrył, że Droga Mleczna emituje słabe fale radiowe. Każdy z nas może je usłyszeć, przestawiając radio na nieużywaną częstotliwość. Wkrótce potem zaczęto prowadzić celowe obserwacje nieba w zakresie fal radiowych. Szczególne triumfy radioastronomia święciła w latach 50. i 60. XX wieku. Wtedy dzięki radioteleskopom odkrywano: Te odkrycia były możliwe dzięki radioteleskopom skonstruowanym inaczej niż LOFAR. Były to wklęsłe zwierciadła skupiające energię fal radiowych. Przykładem takiego radioteleskopu była wspomniana wcześniej instalacja w Arecibo. Natomiast radioteleskop LOFAR działa na innej zasadzie, wymagającej zastosowania nowoczesnej informatyki. Historia projektu LOFAR sięga 2010 roku. Wówczas oddano do użytku pierwsze elementy tego instrumentu. Wykorzystują one m.in. technologię interferometrii. Pierwsze pola radioteleskopu powstawały w Holandii, która do dziś jest najważniejszym ośrodkiem LOFAR. Jednak już 5 lat później system trafił do Polski, gdzie pod sztandarem polskiego konsorcjum operacyjnego POLFARO zbudowano trzy elementy tego wielkiego europejskiego instrumentu. Osobą, bez której POLFARO by nie zaistniało, jest prof. Andrzej Krankowski z Uniwersytetu Warmińsko-Mazurskiego. To m.in. dzięki jego staraniom w 2015 roku przyjechało do Bałd 15 TIR-ów wyładowanych sprzętem z holenderskiego Astronu. Po zmontowaniu, rozstawieniu i połączeniu sprzęt ten zmienił się w drugą najdalej wysuniętą na wschód stację radioteleskopu LOFAR. Każde pole LOFAR, jak to ulokowane w Bałdach pod Olsztynem, to nie tylko anteny oraz systemy elektroniczne, ale także przeszło 40 km przewodów zakopanych głęboko w ziemi. Dzięki nim do systemu informatycznego mknie sygnał generowany w antenach i odczytywany 200 milionów razy na sekundę. Każda z anten „widzi” całe niebo. Dopiero odpowiednio zaprogramowany system analizatorów wybiera kierunek na niebie. Innymi słowy, wybiera fale radiowe dochodzące od obiektu, który naukowcy w danym momencie chcą obserwować. – Nazywamy to tworzeniem wiązki. System sumuje i digitalizuje te informacje i przesyła poprzez specjalnie zestawione łącza internetowe z szybkością dochodzącą do 10 gigabitów na sekundę. Tu bardzo ważny jest nasz partner w konsorcjum POLFAR – Poznańskie Centrum Superkomputerowo-Sieciowe. Nie tylko gromadzi ono gigantyczne ilości danych obserwacyjnych (liczone w petabajtach) i dzięki potężnym maszynom obliczeniowym pozwala na ich analizę. Ułatwia również całemu systemowi LOFAR zestawianie superszybkich połączeń internetowych – mówi prof. Błaszkiewicz. Po co to wszystko? Aby z kosmicznych szumów radiowych uzyskać informacje o najbardziej niezwykłych i najodleglejszych miejscach we Wszechświecie. Bo współczesne, zdigitalizowane techniki obserwacji radiowych pozwalają zajrzeć wyjątkowo daleko w czas i przestrzeń. I widzieć to, co zdaje się niewidzialne.  W ubiegłym roku na łamach prestiżowego czasopisma naukowego „Astronomy and Astrophisics” opublikowano największą i najdokładniejszą mapę nieba obserwowanego na ultraniskich częstotliwościach radiowych. Zawiera ona ponad 25 tys. supermasywnych czarnych dziur. Mapę stworzono w oparciu o dane zbierane przez stacje LOFAR. W jej opracowaniu wzięli udział polscy naukowcy: Krzysztof Chyży z Uniwersytetu Jagiellońskiego oraz Katarzyna Małek z Narodowego Centrum Badań Jądrowych. Dzięki obserwacjom prowadzonym przez LOFAR udało się dostrzec wiele pulsarów i kwazarów. Radioteleskop służy też do badania jonosfery – wysoko położonej warstwy atmosfery Ziemi. – LOFAR otworzył nowe okno obserwacyjne, czyli fale radiowe o długości powyżej jednego metra. Wcześniej nie wiedzieliśmy, jak wygląda Wszechświat na takich falach. A właśnie na nich pulsary świecą najjaśniej. Obserwacje pulsarów, traktowanych jako źródła sygnału będącego narzędziem do sondowania stanu jonosfery, przynosi przełom w opisie tej części ziemskiej atmosfery. Jonosfera jest niezwykle istotna w procesie łączności satelitarnej – wyjaśnia prof. Błaszkiewicz."
"Od czego zależy, jaki kolor ma skorupka jajka? Główną rolę odgrywa DNA",https://www.national-geographic.pl/artykul/od-czego-zalezy-jaki-kolor-ma-skorupka-jajka-220414015906,Unknown,['Przyroda'],"Osiem tysięcy lat temu w dżunglach południowej Azji żył nieduży ptak, który zakładał gniazda w gąszczu, a żerował na otwartych terenach. Samiec miał charakterystyczny czerwony grzebień i lśniący czarny ogon. Samica była mniejsza i bardziej jednolicie ubarwiona. Składała od 8 do 12 jaj, z których pisklęta wylęgały się już po trzech tygodniach. To, że ptaki te latały rzadko i raczej nisko, a ich jaja były pożywne, prawdopodobnie zachęciło naszych praprzodków do ich udomowienia. Dzisiaj mają już naukową nazwę – to kury bankiwa (Gallus gallus). Kura bankiwa uważa się za przodka kury domowej.   Jeśli patrzeć na liczby, kury osiągnęły ogromny sukces ewolucyjny. Obecnie na Ziemi jest ich prawie dwadzieścia miliardów. W absolutnej większości są to jednak zwierzęta hodowane przez ludzi na żywność. Mało przypominają swojego kolorowego praprzodka – są to białe kury rasy Leghorn. Jednak kura kurze nierówna. Od czasu udomowienia ludzie często krzyżowali kury różnych ras, a nawet pochodzące z różnych kontynentów. W rezultacie na świecie mamy obecnie ponad dwieście różnych ras kur, różniących się wielkością, upierzeniem, nośnością. A także kolorem składanych jaj. To, jakiego koloru będzie skorupka jajka składanego przez kurę, zależy od jej rasy. Czyli – od genów. A te pozwalają wyprodukować kurom jaja w najrozmaitszych kolorach. Jedną ze sławniejszych kurzych ras jest Marans. Pochodzi z Francji, a jaja, jakie znosi, mają ciemnobrązowy kolor, niekiedy przypominający czekoladę. Z kolei w holenderskiej wiosce Welsum na początku XX wieku wyhodowano rasę kur, która składa brązowe nakrapiane jajka. To jednak nic w porównaniu z osiągnięciem kur Araukana. Ta rasa kur, która pochodzi z dzisiejszego Chile, daje jaja barwy turkusowej. Podobne do niej jaja składają kury Ameraucana (wyhodowane z Araukan w latach 70. XX w. w Stanach Zjednoczonych). Z kolei kury Olive Egger składają jaja zielone, w odcieniu oliwkowym. Istnieje pewna wskazówka, pozwalająca domyślić się barwy jaja już na podstawie wyglądu kury. Są nią kurze płatki uszne, czyli fałdy skóry, które znajdują się po bokach jej głowy. Ich kolor wskazuje, jakiej barwy jaja będzie znosić kura. Co istotne, kolor skorupki nie ma żadnego związku z jakością jaj. Co prawda zdarza się, że jajka o odmiennych barwach skorupek różnią się pod względem wartości odżywczej. Jednak wynika to ze specyficznych wymogów przy hodowli konkretnych ras. Kury znoszące brązowe jaja wymagają lepszych pasz niż Leghorny, co przekłada się na wyższą jakość ich jaj. Waga przeciętnego kurzego jaja wynosi 50–70 gramów. Jednak w Księdze Rekordów Guinnessa istnieje zapis o jaju ważącym 454 g, które kura lasy Leghorn złożyła w 1956 r. w amerykańskim stanie New Jersey. Miało podwójne żółtko i podwójną skorupkę. Inne kraje mają swoje rekordy. Australia chwali się 200-gramowym kurzym jajem. Natomiast sześć lat temu w Niemczech pewna kura złożyła jajko o wadze 184 gramów. Było dwa razy większe od przeciętnego kurzego jaja. Te rekordy to jednak nic w porównaniu z rekordzistami w całej gromadzie ptaków. Z żyjących pierwsze miejsce zajmuje struś, z jajami ważącymi nawet półtora kilograma. Jeśli chodzi o zwierzęta wymarłe, wygrywa mamutak. Ten mierzący trzy metry nielotny ptak żył na Madagaskarze do ok. 1000 roku n.e. Jego jaja, które zachowały się do dziś, mają 30 cm długości i ważą 10 kg."
"Wolne Miasto Gdańsk - kompromis, który nie zadowolił nikogo",https://www.national-geographic.pl/artykul/wolne-miasto-gdansk,Unknown,"['Historia', 'Ludzie']","Jakub Rybski: Oficjalnie Wolne Miasto Gdańsk zostało proklamowane 15 listopada 1920 roku. Cofnijmy się jednak o kilka-kilkanaście miesięcy. Komu najbardziej zależało na powstaniu WMG? Dlaczego ono w ogóle powstało. I w końcu, jak do tego doszło? prof. Grzegorz Berendt: Na początek powiem, kto przyjął powstanie Wolnego Miasta Gdańska jako zło konieczne - byli to Niemcy i Polacy. Pierwsi stanowili około 95% ludności na terenie, który objęto granicami Wolnego Miasta i pragnęli pozostać w ramach Rzeszy Niemieckiej. Skądinąd tego samego pragnęli ich rodacy z innych obszarów, tym bardziej że decyzje podjęte w 1919 r. oddzieliły od Niemiec, a szczególnie jej największego landu, ważną prowincję, tj. Prusy Wschodnie. Natomiast gdańscy Polacy pragnęli zjednoczenia z Rzeczypospolita, a jej elity wiedziały, że bez dostępu do dużego portu nad Bałtykiem jej egzystencja gospodarcza będzie ułomna. Ponadto polskie elity zdawały sobie sprawę, że na Pomorzu Gdańskim dominują statystycznie Słowianie, używający w domu bądź języka polskiego, bądź kaszubskiego. Na Pomorzu Gdańskim i Kujawach funkcjonował przed I wojną światową relatywnie silny polski ruch narodowo-katolicki. Do tego zaplecza społecznego można było się odwołać, prezentując polskie aspiracje terytorialne na konferencji pokojowej w Paryżu (1919-1920 r.). Polska mogła też przywołać argumenty historyczne w postaci kilkuset lat związków Pomorza Gdańskiego z państwem polskim. Nad kwestią niemiecko-polskiego sporu o przyszłość Pomorza Gdańskiego musieli pochylić się przywódcy państw, które wygrały I wojnę światową. Rzecznikiem interesów Polski była Francja. Z kolei Wielka Brytania nie chciała nadmiernego wzmocnienia Polski jako potencjalnego sojusznika Francji, co wpływało na jej niechętne stanowisko wobec polskich postulatów terytorialnych na pograniczu niemiecko-polskim. Wobec rywalizacji Francji i Wielkiej Brytanii kluczowe okazało się stanowisko prezydenta Stanów Zjednoczonych. Thomas Woodrow Wilson dwukrotnie, w 1917 i 1918 r. oświadczył publicznie, że Polska musi wrócić na mapę polityczną Europy i uzyskać dostęp do Bałtyku. Głos amerykańskiego prezydenta był bardzo istotny, ponieważ to skala zaangażowania jego państwa w wielką wojnę przesądziła o przegranej tzw. państw centralnych, a szczególnie Rzeszy Niemieckiej. Stany Zjednoczone stały się także w tym czasie wielkim wierzycielem Europy. Rządy w Paryżu i w Londynie nie mogły sobie pozwolić na ignorowanie stanowiska amerykańskiego przywódcy. Ten zaś postulował uwzględnianie kryterium narodowego przy wytyczaniu nowych granic w Europie. W przypadku Gdańska wziął pod uwagę strukturę etniczną ludności oraz potrzeby Polski. Szukając rozwiązania  niemiecko-polskich sporów, wypracowano model quasi-państwowy o dużej skali autonomii, ale w którym honorowano uprawnienia ważnego sąsiada. Wobec bardzo trudnej  sytuacji militarnej, politycznej i gospodarczej, w jakiej znajdowały się w 1919 r. Niemcy i Polska, musiały one przyjąć do wiadomości ustalenia zwycięskich mocarstw. Niemcy jako przegrane, Polska zaś jako kraj walczący o przetrwanie i zależny od pomocy płynącej z Zachodu. Nie zapominajmy, że podobne rozwiązania przyjęto w układach pokojowych podpisanych w latach 1919-1923 jeszcze w stosunku do kilku obszarów.    Wobec tego, w traktacie pokojowym z Niemcami, podpisanym 28 czerwca 1919 r., regulując sprawę przyszłych granic Rzeszy rozstrzygnięto, że u ujścia Wisły zostanie utworzone Wolne Miasto Gdańsk. Na mocy postanowienia zagwarantowano także szeroką autonomię dla miejscowej ludności oraz polskich praw do korzystania z portu gdańskiego, jak i szeroki zakres uprawnień polskiej mniejszości.  J.R.: Czy utworzenie Wolnego Miasta Gdańska było dobrą decyzją? Nie z perspektywy 1 września 1939 r., ale w kontekście realiów lat dwudziestych? G.B.: Jeżeli wybieramy między bezkrwawym kompromisem a tragedią wojny, to rozstrzygnięcia z 1919 r. dały oczekiwany wynik. Uniknięto wtedy tragedii otwartej wojny między Niemcami i Polską o Pomorze Gdańskie. Gdańscy Niemcy uzyskali ogromną autonomię i nadal to oni decydowali o dominującej części spraw dotyczących ich małej ojczyzny. Z kolei Polska uzyskała wiele uprawnień. W ówczesnej konstelacji politycznej wykazała się dużą sprawnością dyplomatyczną. Do jej wielkich osiągnięć można zaliczyć m.in. wynegocjowanie prawa do posiadania składnicy wojskowej na półwyspie Westerplatte ze stałą załogą wojskową. Niemcy, chociaż odzyskiwały krok po kroku znaczenie na arenie międzynarodowej od 1925 r., takiego uprawnienia nie uzyskali. Musieli imać się różnych forteli, aby tworzyć formacje paramilitarne na terenie Wolnego Miasta. Dzięki uprawnieniom w porcie gdańskim Polska mogła obsługiwać swój handel morski, a jednocześnie budować port w Gdyni. Gdynia, miasto i port powstałe z polskich marzeń o wolnym dostępie do Bałtyku, okazały się gigantycznym sukcesem. Dowodem polskiej skuteczności organizacyjnej i biznesowej. Nie byłoby cudu Gdyni, gdyby nie utworzono w 1920 r. Wolnego Miasta Gdańska. W pewnym sensie niemieccy nacjonaliści strzelili sobie w stopę, bo to oni swoją arogancją skłonili stronę polską do realizacji gdyńskiej inwestycji. Pamiętajmy, że w latach trzydziestych nowoczesny polski port we wszystkich parametrach bił na głowę gdańskiego sędziwego sąsiada. Gdyby uwzględniać tylko lata 1920-1925, to utworzenie Wolnego Miasta było w większym stopniu wygraną niemieckiej większości na tym obszarze, natomiast w dalszej perspektywie ta większość wykopała sobie gospodarczy grób. Przed szybkim zgonem chroniłaby je tylko ewentualna łaskawość Polski, kierującej część ruchu handlowego nad Motławę, i dotacje z Rzeszy. Ale byt zależny od cudzej łaskiej trudno nazwać sukcesem. J.R.: Czy Wolne Miasto Gdańsk rzeczywiście było „wolne”? G.B.: Traktat pokojowy z Niemcami podpisany w Wersalu 28 czerwca 1919 r. zawierał tekst paktu Ligi Narodów. Ta nowa instytucja międzynarodowa została zobowiązana do nadzorowania funkcjonowania Wolnego Miasta Gdańska. I formalnie czyniła to do końca sierpnia 1939 r.  To Liga Narodów zatwierdziła tekst konstytucji Wolnego Miasta, po tym, jak wniosła szereg uwag do pierwotnego gdańskiego projektu. Ona była także gwarantem integralności terytorialnej Wolnego Miasta. Obywatele Wolnego Miasta Gdańska mogli wnosić do Ligii Narodów skargi na postępowanie, czy to władz RP wobec WM, czy też lokalnych władz. Skądinąd czynili to tak w latach dwudziestych jak i trzydziestych. Polskie uprawnienia ujęte w traktacie wersalskim jak i umowach polsko-gdańskich ograniczały swobodę działań władz Wolnego Miasta. Można podać przykłady rozwiązań, które sprawiły, że  nie możemy uważać Wolnego Miasta za suwerenne państwo. Do nich należały m.in. przynależność do polskiego obszaru celnego, reprezentowanie WM na arenie międzynarodowej przez polskie placówki dyplomatyczne, konieczność tolerowania placówek Poczty Polskiej, czy wspólny zarząd portu gdańskiego przez radę tworzoną przez reprezentantów RP i WM.  Wprawdzie niemieccy nacjonaliści buńczucznie pokrzykiwali przeciwko polskiej aktywności w Gdańsku, utrudniali różnymi sposobami wzrost jej zakresu, ale jednocześnie nie zapominali, że bez polskiego zaplecza surowcowo-konsumenckiego, które obsługiwały gdańskie firmy, Wolne Miasto czekałby błyskawiczny upadek, a w najlepszym razie nędzna wegetacja. Gdańsk kwitnie przy Polsce i dzięki Polsce. Gdańsk marnieje, kiedy odwraca się plecami do Rzeczpospolitej. Wiedzieli o tym nawet najbardziej zapiekli niemieccy nacjonaliści, odpowiadający za sprawy publiczne. I świadomość tego faktu oddziaływała na ich czyny. Pod względem gospodarczym WM na pewno nie było „wolne”. Jego byt zależał od Polski. Była to gorzka pigułka, którą lokalni niemieccy nacjonaliści musieli przełykać każdego dnia przez kilkanaście lat. J.R.: Jak wyglądało życie zwykłych ludzi, mieszkających w WMG?  Jak żyła polska mniejszość i niemiecka większość? Na ile zwykłych ludzi interesowała wielka polityka? G.B.: W latach 1919-1933 Wolne Miasto Gdańsk funkcjonowało na podstawie zapisów umów międzypaństwowych, gdańsko-polskich umów dwustronnych, własnej konstytucji i praw stanowionych przez lokalne władze. Funkcjonowała zasada rządów parlamentarno-gabinetowych. Skład polityczny władz wyłaniano w drodze demokratycznych wyborów. To dawało niemieckiej większości możliwość dominowania w instytucjach publicznych. Z drugiej strony polska mniejszość była bardzo aktywna i widoczna w przestrzeni publicznej. Osób przyznających się do polskości było początkowo niewiele, bo nie więcej niż 5% (1919 r.). Z czasem pojawili się jednak liczni migranci ekonomiczni i pracownicy polskich instytucji państwowych oraz firm. Dzięki napływowi obywateli RP, polska mniejszość w Gdańsku wzrosła do końca lat dwudziestych do około 35 tys. osób, stanowiąc około 9% ludności. Niemcy różnych wyznań byli aktywni na wielu polach. Tak samo Polacy i polscy obywatele. Na co dzień byli skoncentrowani na sprawach zawodowych i życiu prywatnym, ale żyjąc na styku polskich i niemieckich aspiracji terytorialnych nie mogli udawać, że one ich nie dotyczą. Tym bardziej, że o ich poparcie zabiegali zarówno niemieccy jak polscy liderzy. Powracającym elementem lokalnej codzienności były trudności gospodarcze, generujące m.in. bezrobocie. Przyjęło ono największe rozmiary w latach 1931-1932, gdy bez pracy pozostawało około 40 tys. osób (10% całej populacji). Innym czynnikiem były duże migracje.  Na terenie Wolnego Miasta Gdańska pojawiło się po 1919 r. kilkadziesiąt tysięcy migrantów z ziem polskich, Niemiec i innych krajów. Po 1933 r. kilkadziesiąt tysięcy osób wyjechało z tego obszaru z powodu bezrobocia i narastającej agresji narodowych socjalistów, kierowanej przeciwko niemieckim opozycjonistom, Żydom i Polakom. O ile w latach dwudziestych głównym powodem migracji była ekonomia, to po 1933 r. polityka generowana przez NSDAP. Nie sposób było nie interesować się polityką, skoro wpływała ona na codzienne życie całej ludności. W końcu totalne państwo nazistów stawiało sobie za cel ingerencję w każdą sferę życia obywateli i innych osób, pozostających na terenie kontrolowanym przez agendy NSDAP. J.R.: Co nam zostało po Wolnym Mieście? G.B.: Pokolenie wykształcone przed 1989 r. na podstawie przekazu szkolnego i medialnego,  pamięta Wolne Miasto Gdańsk jako przestrzeń silnej aktywności narodowej polskiej mniejszości i przestrzeń, która posłużyła Hitlerowi za pretekst do zaatakowania Polski. Żądanie ponownego włączenia obszaru Wolnego Miasta Gdańska w granice Rzeszy było przecież stałym elementem żądań wysuwanych od 24 października 1938 r. przez Hitlera, który 1 września 1939 r. dokonał jednostronnie inkorporacji tego terenu do Niemiec. Pokolenie ukształtowane po 1989 r. ma nieco wyidealizowane wyobrażenie o realiach Wolnego Miasta jako przestrzeni barwnej swoją wieloetnicznością i wielokulturowością. Niewiele wie o licznych kwestiach. Na przykład o ostrych konfliktach politycznych w środowisku niemieckiej większości. Ludzie lewicy i prawicy walczyli ze sobą zaciekle tak na forum gdańskiego parlamentu jak i na ulicach. Zdesperowani obywatele popierali ekstremistów, co finalnie doprowadziło do gigantycznej tragedii. Kilkadziesiąt tysięcy dorosłych obywateli Wolnego Miasta poszło za Hitlerem w szeregach NSDAP i kolejne dziesiątki tysięcy w szeregach różnych organizacyjnych przybudówek tej partii. Wpadli w ideologiczny amok. Najpierw zapłacili za to niemieccy dysydenci, Żydzi i Polacy, represjonowani, rabowani i mordowani przez część niemieckich znazyfikowanych sąsiadów. Później odpowiedzieli za to wszyscy lokalni Niemcy, tak winni jak i niewinni.  Wiele osób zdaje sobie też sprawę, ile hartu ducha wymagało trwanie przy polskości w Gdańsku przez cały okres 1919-1939. Polacy nie byli zbiorowością afirmowaną, lecz ledwie tolerowaną.  Niemieccy nacjonaliści przyjmowali polską obecność tylko z powodu uwarunkowań wielkiej polityki i konieczności gospodarczej. Liderzy niemieckiej większości jak i większość niemieckiego elektoratu nie wylewali łez, gdy Polacy i Żydzi zniknęli z gdańskiego krajobrazu po 1 września 1939 r. Skwapliwie zajęli ich mieszkania, domy, meble i inne składowe majątku prywatnego oraz państwowego. Nie  rozpaczano z powodu zniknięcia polskich szyldów i znaków z przestrzeni publicznej. Szybko i radyklanie wymazywano ślady nieniemieckości z przestrzeni publicznej. Być może to jest jeden z powodów tego, że spod starej farby na fasadach gdańskich i sopockich kamienic wyglądają dziś niekiedy tylko niemieckie napisy, a nie te, świadczące o polskich i żydowskich właścicielach.    To, jakie skutki przynosi ekstremizm polityczny, ale też obojętność ludzi zamożnych wobec niedoli tzw. zwykłych ludzi jest nauką, którą powinniśmy wynieść z opowieści o Wolnym Mieście Gdańsku. J. R.: Czy Polska w takim razie w ogóle potrzebowała Gdańska? G.B.: W roku 1919 r. i  kolejnych latach Polska potrzebowała dostępu do morskiego portu w Gdańsku jak przysłowiowa kania dżdżu. Od początku lat trzydziestych Rzeczpospolita była już gospodarczo całkowicie niezależna od Wolnego Miasta Gdańska. Ale elementem polskiej polityki zagranicznej, polskiej racji stanu w dwudziestoleciu międzywojennym była obrona status quo wywalczonego i wynegocjowanego w latach 1919-1921. W kontekście gdańskim, Polska chciała tylko tyle i aż tyle. Rzeczpospolita miała zobowiązania wobec mniejszości polskiej w Gdańsku. A mogła jej łatwiej pomagać w ramach statusu prawnego Wolnego Miasta niż, gdyby teren ten stał się częścią Rzeszy. Poza tym nie było w polskim interesie ułatwianie Niemcom zwiększania ich potencjału o zasoby ludzkie i gospodarcze Wolnego Miasta. Gdyby Polska zgodziła się na przyłączenie Wolnego Miasta Gdańska do Rzeszy, niemiecka armia (Reichswehra, a później Wehrmacht) uzyskałaby na tym terenie dodatkowe możliwości otwartego działania, a to na pewno również nie leżało w polskim interesie.     To przywódca państwa niemieckiego – Adolf Hitler – zdecydował, że kompromis wynegocjowany w 1919 r. został zaprzepaszczony. Bez wątpienia uzyskał w tej sprawie poparcie dziesiątków milionów Niemców. Gdyby nie jego agresywna, aneksjonistyczna polityka, witana z aplauzem przez większość niemieckiego społeczeństwa w Rzeszy i w Wolnym Mieście, gdańskie status quo mogłoby się utrzymać. To nie Polska dążyła do zniszczenia go, chociaż bardzo łatwo mogła to uczynić w latach 1921-1933, kiedy jej potencjał militarny kilkakrotnie przewyższał niemieckie zdolności obronne. Gdyby po raz kolejny nie zbudziła się „germańska furia”, Wolne Miasto Gdańsk cichutko egzystowałoby sobie w cieniu piękniejącej i rosnącej z każdym rokiem Gdyni. Paradoksalnie upadek Wolnego Miasta Gdańska wyznaczył granice rozwoju Gdyni poprzez powrót Gdańska do pozycji jednego z największych miast Rzeczypospolitej."
15 ciekawostek o rzymskim Koloseum,https://www.national-geographic.pl/artykul/15-ciekawostek-o-rzymskim-koloseum,Artur Białek,['Historia'],"Koloseum to obiekt, który wzbudza skrajne emocje. Z jednej strony, nie można nie docenić kunsztu, ogromu i majestatu rzymskiego amfiteatru. Z drugiej zaś - należy pamiętać, że w imię rozrywki rzymskich władców i ludu, na jego arenie życie mogło stracić nawet kilkaset tysięcy osób. Dziś, starożytny amfiteatr jest prawdziwą ikoną i największą atrakcją turystyczną Wiecznego Miasta. ""Dopóki będzie istnieć Koloseum, będzie istnieć Rzym. Gdy upadnie Koloseum, upadnie też Rzym. Gdy upadnie Rzym, upadnie cały świat"". Na szczęście Koloseum wciąż jeszcze stoi, więc przynajmniej na razie możemy zapomnieć o wizji upadku Wiecznego Miasta i końca świata. Trzeba jednak wiedzieć, że mało brakowało, by starożytny amfiteatr zniknął z krajobrazu Wiecznego Miasta. Jak na ironię, to chrześcijański papież ocalił Koloseum. Ciekawostki na temat tego fascynującego obiektu przedstawiamy poniżej. Nazwa Koloseum nasuwa jednoznaczne skojarzenia z ogromem tej budowli. Trzeba jednak wiedzieć, że ten przydomek przylgnął do tego obiektu dopiero w okresie średniowiecza i nawiązywał do monumentalnego posągu Kolosa Nerona, który stał w pobliżu amfiteatru. Wykonana z brązu rzeźba mierzyła aż 35 m wysokości i była ustawiona na 18-metrowym cokole. Skoro nazwa Koloseum została wprowadzona dopiero w okresie średniowiecznym, jak nazywano ten obiekt wcześniej? W starożytności, nazywano go Amfiteatrem Flawiuszów. Koloseum to największy starożytny amfiteatr i najwspanialsza ze wszystkich rzymskich aren. Trzeba jednak wiedzieć, że wielki Amfiteatr Flawiuszów został wybudowany jako trzeci tego typu obiekt w Wiecznym Mieście. Pierwszy został wzniesiony mniej więcej w połowie I stulecia p.n.e., na Forum Boarium. Później, wzniesiono 3-piętrowy amfiteatr Castrense. Trzecia i ostatnia arena została wzniesiona pod koniec I wieku.  Koloseum było miejscem, w którym wystawiano jedne z najbardziej krwawych spektakli w dziejach ludzkości. W czasach średniowiecznych, pełniło rolę nieoficjalnego cmentarza - bandyci ukrywali tam szczątki swoich ofiar. Mroczna historia tego miejsca działała jak magnes na średniowiecznych okultystów, którzy wierzyli, że w starożytnych murach ukryte są wrota prowadzące do piekła. W Koloseum miały też rosnąć zioła o magicznych właściwościach, które pozwalały nawiązać kontakt z zaświatami. Nie wiemy, jakie zioła mieli na myśli średniowieczni magowie, ale faktem jest, że dziś między murami Koloseum zadomowiło się wiele roślin. Eksperci mówią o ok. 350 gatunkach, wśród których znalazły się też rośliny egzotyczne. Ich nasiona prawdopodobnie przywiał wiatr, a panujące w amfiteatrze warunki okazały się dla nich korzystne. Na przestrzeni wieków, wielki amfiteatr musiał mierzyć się z destrukcyjnymi siłami. W 217 roku wybuchł pożar, który miał być wywołany uderzeniem pioruna. W IV wieku, Koloseum znacząco ucierpiało podczas najazdów barbarzyńskich plemion, ale największe zniszczenia powstały wraz z nastaniem okresu chrześcijaństwa.  W 434 roku odbyły się ostatnie walki gladiatorów. Cztery lata później cesarz Walentynian III całkowicie zakazał pojedynków. Dawne igrzyska odeszły w zapomnienie, a kolejni władcy Rzymu traktowali Koloseum jak kamieniołom - pozyskiwali z niego budulec wykorzystywany przy wznoszeniu nowych obiektów. Trawertyn, z którego zbudowano mury, posłużył do budowy m.in. niektórych pałaców dworskich i bazyliki św. Piotra. Przez lata wspaniały niegdyś amfiteatr był bezlitośnie plądrowany. Tym tematem zainteresował się dopiero w XVIII wieku papież Benedykt XIV, który zakazał dalszej dewastacji zabytkowego obiektu i odprawił w nim Drogę Krzyżową.   Koloseum zostało wzniesione jako dar cesarza dla swojego ludu. Należy jednak podkreślić, że nie każdy mieszkaniec Rzymu mógł zasiąść na trybunach. Na ""czarnej liście"" znaleźli się m.in. byli gladiatorzy, grabarze i aktorzy. ""Wybrańcy"", którzy mogli obejrzeć igrzyska krwi, też nie byli traktowani w jednakowy sposób. Sektory były bowiem dzielone stosownie do statusu widowni. Najlepsze miejsca, czyli te, które znajdowały się najbliżej areny, były zarezerwowane dla społecznych elit. W pierwszych rzędach mogli zasiąść senatorowie wraz z rodzinami. Kolejne dwa poziomy, najbardziej zatłoczone ze wszystkich, były udostępniane zwykłym plebejuszom. Najwyższy sektor Koloseum był dedykowany przedstawicielom najniższych warstw społecznych, w tym niewolnikom i... kobietom. Koloseum to architektoniczny majstersztyk. W amfiteatrze wybudowano aż 80 numerowanych wejść, dzięki czemu ta część widowni, która zajmowała dolne i środkowe kondygnacje, mogła opuścić obiekt w zaledwie kilka minut. To prawdziwy wyczyn, bo trzeba pamiętać, że rzymski amfiteatr mógł zmieścić 50 tys. (a według niektórych źródeł nawet 80 tys.) osób. System rozprowadzania widowni do dziś robi ogromne wrażenie. Nic więc dziwnego, że rozwiązania zastosowane w Koloseum są powielane do dziś. Przykładem obiektu, który wykorzystuje podobny system, jest stadion klubu FK Krasnodar.  Nie trzeba być specjalnie uważnym obserwatorem, by zauważyć liczne dziury w murach Koloseum. Jedna z teorii pochodzących jeszcze z XVI wieku wskazuje, że mogły one powstać w czasie najazdu barbarzyńców. W czasach starożytnych te elementy konstrukcyjne nie były widoczne, bo cała fasada amfiteatru była pokryta białym marmurem.  W starożytności Koloseum było symbolem rzymskiej potęgi i przepychu, jaki panował w wiecznym mieście. W budowie wielkiego amfiteatru uczestniczyło ponad 60 tys. niewolników. Prace trwały 10 lat. Nie ulega wątpliwości, że przy użyciu dzisiejszej technologii budowlanej udałoby się znacząco ograniczyć udział ludzki i skrócić czas realizacji inwestycji. Ile dziś mogłaby kosztować budowa Koloseum. Specjaliści są zdania, że koszt sięgnąłby kwoty 380 mln dolarów. Gladiatorami byli ludzie, których życie nie miało większego znaczenia dla Cesarstwa Rzymskiego. Na arenie walczyli jeńcy wojenni, pojmani przestępcy i niewolnicy. Zdarzało się jednak, że do walki zgłaszali się wolni ludzie, kierowani chęcią zdobycia sławy i pieniędzy. W starożytnym Rzymie funkcjonowały 4 szkoły gladiatorów. Największa z nich - Ludus Magnum - sąsiadowała z wielkim amfiteatrem. Na jej pozostałości trafiono dopiero w XX wieku. Na arenie amfiteatru wystawiano nie tylko walki gladiatorów i polowania na zwierzęta (choć często role się odwracały i to zwierzęta polowały na ludzi). Popularnym spektaklem były też inscenizacje wielkich bitew morskich. Ciekawostka - zalanie areny wodą trwało zaledwie 7 godzin. Cesarz Kommodus miał zwyczaj występować na arenie. Władca Rzymu uczestniczył w walkach i polował na zwierzęta. Wiadomo jednak, że Kommodus miał naturę tchórza, a jego popisy były zwykłą inscenizacją.      "
Budowa Słońca: narodziny i śmierć naszej najbliższej gwiazdy. Co się stanie ze Słońcem w przyszłości?,https://www.national-geographic.pl/artykul/slonce-narodziny-i-smierc-naszej-najblizszej-gwiazdy-co-sie-stanie-ze-sloncem-w-przyszlosci,Unknown,['Kosmos'],"Słońce powstało około 4,6 miliarda lat temu z obłoku molekularnego. Tym terminem określa się chmurę wodoru, która kurczy się i gęstnieje pod wpływem własnego pola grawitacyjnego. Ale sam obłok molekularny to za mało. Trzeba było eksplozji pobliskiej supernowej, której rozchodząca się z prędkością tysięcy kilometrów na sekundę otoczka wytrąciła obłok z równowagi i zainicjowała gwałtowny proces kurczenia się. Po przekroczeniu pewnej gęstości obłok zaczął się kurczyć, zapadać pod wpływem własnej grawitacji, tworząc Protosłońce. Budowa Słońca na tym etapie była bardzo prosta. W trakcie kurczenia się wzrastała prędkość obrotu przyszłej gwiazdy. Podnosiła się również temperatura jej wnętrza. Rotujący coraz szybciej obłok przekształcił się w dysk protoplanetarny. W dysku tym zachodził proces kondensacji pyłu. Bliżej Protosłońca mogły kondensować tylko pierwiastki i związki ciężkie. Dalej, w zimniejszych rejonach, związki lotne kondensowały do postaci lodu. To z nich w trakcie długotrwałych procesów powstały planety i pozostałe obiekty Układu Słonecznego. W okresie wstępnego formowania się Układu Słonecznego Protosłońce świeciło jaśniej niż dzisiejsze Słońce. Nie był to jednak wynik przemian jądrowych. Protosłońce czerpało energię z własnego zapadania się. Cały okres powstawania Protosłońca trwał około 10 milionów lat i zakończył się, gdy jego temperatura wzrosła do poziomu umożliwiającego zapoczątkowanie reakcji jądrowych. To właśnie ten moment uznajemy za narodziny Słońca. W ciągu 10 milionów lat kształtowania się gęstość materii, z której uformowało się Słońce, wzrosła 1020 milionów razy, zaś jego temperatura — milion razy. Słońce zaliczane jest do kategorii żółtych karłów, co jest o tyle mylące, że widziane z Ziemi jest barwy białej. Ma typ widmowy G2 oraz klasę jasności V. Typ widmowy G2 wiąże się z tzw. temperaturą efektywną równą 5778 K, czyli 5505 st. C. Właśnie taką temperaturę ma powierzchnia naszej najbliższej gwiazdy. Jeszcze wyższa temperatura panuje wewnątrz Słońca. Jest to około 15 mln K. Natomiast oznaczenie klasy widmowej „V” wskazuje, że Słońce należy do tzw. ciągu głównego gwiazd i generuje energię w wyniku fuzji jądrowej, łącząc jądra wodoru w hel. W ciągu sekundy Słońce przetwarza w jądrze około 620 mln ton wodoru i  wyzwala tyle energii, co wybuch 100 miliardów bomb wodorowych. Słońce należy do przeciętnych gwiazd. Nie jest ani małe, ani wielkie. Największe gwiazdy mają promień ponad 2000 razy większy od promienia Słońca. Najmniejsze są nieznacznie większe od Księżyca. Jednak dla nas ta „przeciętność” Słońca to dobra wiadomość. Jest ono stabilną gwiazdą, a zapasy helu starczą jej jeszcze na przeszło pięć miliardów lat nieustannej fuzji jądrowej. Gdy hel się skończy, budowa Słońca się zmieni. Nasza gwiazda stanie się czerwonym olbrzymem. Powiększy się do tego stopnia, że pochłonie wewnętrzne planety Układu Słonecznego, w tym Ziemię. Czerwony olbrzym odrzuca swe zewnętrzne warstwy, które tworzą rozległą otoczkę wokół jądra gwiazdy. Tę otoczkę nazywamy mgławicą planetarną. Natomiast wnętrze gwiazdy zapada się i przekształca w białego karła. Proces przechodzenia od białego do czarnego karła będzie trwał biliony lat. Jak wygląda obecnie budowa Słońca? W budowie wewnętrznej wyróżniamy cztery główne części składowe: Na powierzchni Słońca występują plamy słoneczne, czyli obszary ciemniejsze od pozostałej jego widocznej części.  Są ciemne, bo choć ich temperatura wynosi około 4000 st. C,  są to obszary znacznie chłodniejsze od pozostałej powierzchni. Plamy słoneczne zwykle tworzą grupy, które przemieszczają się wraz z obrotem Słońca. Takie grupy mogą mieć powierzchnię nawet kilkanaście razy większą od powierzchni Ziemi. Liczba plam słonecznych ulega zmianie w ramach jedenastoletniego cyklu. Zjawiskiem, o którym jest ostatnio bardzo głośno, są tzw. koronalne wyrzuty masy (CME). Wywołują one na Ziemi burze słoneczne lub, bardziej precyzyjnie – burze geomagnetyczne. Koronalny wyrzut masy jest zjawiskiem bardzo spektakularnym. Jest to wyrzucony w przestrzeń kosmiczną ogromny obłok plazmy, który charakteryzuje się bardzo intensywnym polem magnetycznym. Obłoki wyrzuconej plazmy osiągają prędkość od prawie 200 do ponad 2000 km/s. Częstość ich występowania zmienia się w zależności od fazy cyklu aktywności słonecznej."
Co zrobić z lawinowo rosnącą liczbą kosmicznych śmieci? Niedawno dołączyło do nich 40 satelitów Elona Muska,https://www.national-geographic.pl/artykul/co-zrobic-z-lawinowo-rosnaca-liczba-kosmicznych-smieci-niedawno-dolaczylo-do-nich-40-satelitow-elona-muska-220214113333,Unknown,['Kosmos'],"Według Amerykańskiej Sieci Nadzoru Kosmicznego w 2021 roku na niskiej orbicie okołoziemskiej – tzw. LEO (ang. Low Earth Orbit) – krążyło 21 901 sztucznych obiektów. Tylko 4 450 to działające satelity.  Reszta to kosmiczne śmieci, przy czym mówimy tu o obiektach wystarczająco dużych, aby można je było śledzić z Ziemi. Liczba odpadków o wielkości poniżej 1 cm szacowana jest na około 330 milionów. Zderzenia z pędzącymi z prędkością bliską 8 km na sekundę odpadkami kosmicznymi są zagrożeniem dla statków kosmicznych. Nawet najmniejsze obiekty mogą zarysować powierzchnię ważnych urządzeń. Na takie uszkodzenia szczególnie narażone są panele słoneczne i optyka, czyli m.in. teleskopy. Takich urządzeń nie można łatwo chronić. Tymczasem liczba kolejnych startów rakiet tylko wzrasta, tak samo jak liczba obiektów krążących po orbitach. Siły Kosmiczne USA niedawno uruchomiły program o nazwie Orbital Prime, który da firmom pieniądze na rozwój technologii potrzebnej do oczyszczenia przestrzeni kosmicznej. W pierwszej turze programu firmy mogą wygrać nagrody w wysokości 250 tysięcy dolarów i aż 1,5 mln dolarów w drugiej rundzie finansowania. Program ma zakończyć się testową demonstracją technologii na orbicie. W reklamującym program filmie gen. David Thompson, zastępca szefa operacji kosmicznych Sił Kosmicznych, powiedział, że Pentagon śledzi ponad 40 000 obiektów w kosmosie. Są one co najmniej wielkości pięści. Dodał jednak, że na orbicie znajduje się przynajmniej 10 razy więcej mniejszych obiektów, których Pentagon nie jest w stanie śledzić. – Znajomość liczby obiektów, ich rozmiarów oraz parametrów orbit określających ich położenie w przestrzeni kosmicznej jest warunkiem niezbędnym do zachowania bezpieczeństwa i utrzymania infrastruktury kosmicznej. A także bezpieczeństwa infrastruktury naziemnej, czyli de facto nas samych – mówi dr inż. Tomasz Suchodolski z Obserwatorium Astrogeodynamicznego CBK PAN w Borówcu. Jednym z zadań obserwatorium jest śledzenie satelitów i śmieci kosmicznych. Możemy łatwo ustalić położenie aktywnych satelitów wyposażonych w układy lokalizacyjne bazujące na odbiornikach GNSS (Global Navigation Satellite System). Jednak w przypadku urządzeń wyłączonych bądź uszkodzonych, członów rakiet oraz śmieci kosmicznych, sytuacja jest znacznie bardziej skomplikowana. – Rozwiązaniem problemu jest śledzenie całego ruchu orbitalnego z powierzchni Ziemi. Realizowane jest to na dwa sposoby: przeglądowo oraz, można powiedzieć, punktowo. Pomiary przeglądowe polegają na detekcji ruchu orbitalnego większego fragmentu nieba, gdzie za pomocą pomiarowej wiązki radarowej czy zdjęć z teleskopu optycznego dokonuje się rejestracji trajektorii ruchu obiektów orbitalnych – mówi dr inż. Suchodolski. Znając tor ruchu określony w danym odcinku czasu, można określić parametry orbit takich obiektów. Ten sposób pozwala na poznanie orbit wielu obiektów jednocześnie, lecz jest obarczony sporą niepewnością. Nie zawsze jest to wystarczające, ponieważ ta niepewność nie gwarantuje  poznania dokładnej trajektorii ruchu obiektów, czyli pozycji we wskazanym momencie czasu. Tutaj stosuje się śledzenie punktowe. To pomiar trajektorii ruchu konkretnego obiektu za pomocą techniki laserowej, radarowej czy zdjęć pozyskanych z teleskopu optycznego. Techniki te różnią się między sobą, lecz prowadzą do dokładnego określenia trajektorii ruchu wskazanego obiektu. Jednak ustalenie liczby i trajektorii ruchu śmieci kosmicznych to jedno. Kolejna kwestia to realne pozbycie się ich z orbity, które rodzi kolejne komplikacje. – Po pierwsze, trzeba precyzyjnie doprowadzić nasz statek kosmiczny łapiący, czyli tzw. „chaser” na odpowiednią orbitę. Następnie trzeba podejść do łapanego obiektu z jak najmniejszą relatywną prędkością – mówi inż. Jędrzej Baran, szef polskiej części projektu Clear Space. Im większa będzie relatywna prędkość obiektu łapanego i łapiącego, tym większe siły reakcji pojawią się w momencie łapania. Mówimy zatem o precyzyjnej nawigacji relatywnej pomiędzy dwoma obiektami. To skomplikowane nawet w przypadku podobnego problemu dokowania, czyli podejścia statku do Stacji Kosmicznej – chociaż tam jesteśmy w stanie sterować zarówno obiektem łapiącym, jak i łapanym. – Po drugie, w przypadku takiej misji jak Clear Space-1, łapany obiekt oprócz przemieszczania się po określonej orbicie z prędkością orbitalną, posiada pewną prędkość obrotową. Często prędkość ta jest nieznana i może mieć znaczną wartość. Prędkość obrotowa oznacza, że obiekt zmienia swoje ustawienie. Mówimy czasami, że „koziołkuje” – wylicza Jędrzej Baran. Jak to wygląda? Załóżmy, że chcemy złapać dłonią w konkretnym miejscu przedmiot, który szybko wiruje wokół jednej ze swoich osi. Wyobraźmy sobie teraz, że jeśli nam się nie uda, to jest duża szansa, że nasz statek kosmiczny ulegnie zniszczeniu lub awarii. Aby w ogóle można było mówić o czymś takim, najpierw należy określić, jak zmienia się orientacja obiektu w czasie. Jest to niezbędne, aby skutecznie wyznaczyć trajektorię dojścia i złapania, a następnie przekazać ją do układu sterowania. Łapany obiekt nie jest w stanie dostarczyć nam żadnych informacji o swoim stanie fizycznym. Wszystkie dane na jego temat musimy uzyskać z obserwacji. – Clear Space rozwiązał ten problem częściowo. W proponowanym w ramach tego projektu rozwiązaniu cały obiekt – w tym wypadku człon rakiety Vega, a konkretnie górna część modułu Vespa – jest obejmowany przez cztery macki zamontowane na satelicie. Innowacja polega na tym, że o ile wciąż musimy precyzyjnie zbliżyć się do łapanego obiektu, o tyle dokładny punkt chwycenia nie jest już tak ważny. To jeden z aspektów systemów, który testujemy w CBK PAN. Za pomocą eksperymentu sprawdzamy jak zachowa się obiekt łapany w różnych scenariuszach. Zmieniamy kąt łapania, prędkość, relatywne rozsunięcie środków masy obydwu obiektów i wiele innych parametrów – wyjaśnia Jędrzej Baran. Sporym wyzwaniem inżynierskim jest też zaprojektowanie układu łapiącego (eng. capture system). Musi on być jak najlżejszy, a jednocześnie ma wytrzymać znaczne siły i momenty siły, które działają na niego w chwili chwytania obiektu. W dodatku oba układy, czyli sam statek kosmiczny i zamontowany na nim układ łapiący, muszą ściśle współpracować na poziomie algorytmów sterowania. Chodzi o to, aby sobie wzajemnie nie przeszkadzały. Jest to kolejnym istotnym aspektem projektowania tak złożonego systemu. Docelowo tego typu kosmiczne śmieciarki mają przechwytywać kosmiczny złom. Potem będą schodzić wraz z nim w atmosferę, gdzie wspólnie ulegną spaleniu. Jest to dobre rozwiązanie w przypadku śmieci wielkogabarytowych. Ale takich jest stosunkowo mało."
Astronomowie odkryli superziemię na orbicie czerwonego karła. Czy ta planeta może być siedliskiem życia?,https://www.national-geographic.pl/artykul/astronomowie-odkryli-superziemie-na-orbicie-czerwonego-karla-czy-ta-planeta-moze-byc-siedliskiem-zycia-220530035630,Unknown,['Kosmos'],"Całkiem blisko w skali kosmicznej, rzecz jasna. Ross 508 b – taki numer katalogowy przyznano egzoplanecie – znajduje się w pobliżu ekosfery czerwonego karła. Dzieli ją około 36,5 roku świetlnego od Ziemi. Została znaleziona za pomocą Teleskopu Subaru Narodowego Obserwatorium Astronomicznego Japonii (NAOJ) na Hawajach. Ze względu na to, że jest około czterokrotnie masywniejsza od naszej planety, uznaje się, że Ross 508b jest planetą skalistą. Nowoodkryta planeta obiega swoją centralną gwiazdę w niespełna 11 dni. Konkretnie jest to 10 dni i 18 godzin. Mieści się o 36,5 roku świetlnego od Ziemi, co oznacza, że gdybyśmy podróżowali z prędkością niemal 300 tys. km/s, lecielibyśmy do Ross 508 b właśnie 36,5 roku. W rzeczywistości jest ona daleko poza zasięgiem naszych rakiet. Dlaczego odkrycie to jest wyjątkowe? W końcu od chwili, gdy w 1992 roku profesor Aleksander Wolszczan ogłosił światu, że zaobserwował pierwszą planetę spoza Układu Słonecznego, kolejne odnajdywane są regularnie. Katalog egzoplanet liczy już pięć tysięcy pozycji i nie każda nowa planeta trafia na czołówki magazynów i portali popularnonaukowych. Jednak Ross 508 b przemieszcza się na granicy ekosfery. Jest to miejsce w układzie planetarnym, w którym nie jest za ciepło, ani za zimno, lecz w sam raz. Zupełnie jak w baśni dla dzieci o Złotowłosej. Tylko w baśni stwierdzenie to odnosiło się do temperatury owsianki. A w astrobiologii do temperatury, w której woda na planecie, przynajmniej okresowo, znajduje się w stanie płynnym. W przypadku Układu Słonecznego tylko trzy planety leżą w ekosferze. Chodzi o Wenus, Ziemię i Marsa. Tyle teorii. Bo z praktyki wiemy, że chociaż prawdopodobnie kiedyś istniały oceany zarówno na Wenus, jak i na Marsie, to wodnym światem zdolnym podtrzymać życie jest tylko Ziemia. Bo wedle współczesnej wiedzy życie mogło rozwinąć się tylko w środowisku wodnym. Dlatego odnalezienie planety poruszającej się w ekosferze jest zawsze interesujące. Jednak Ross 508 b okrąża swą gwiazdę w niespełna 11 dni, czyli po bardzo bliskiej orbicie. Gwiazda ta nie jest tak gorąca jak Słońce. Czerwone karły są mniejsze i znacznie chłodniejsze. W tej odległości promieniowanie skierowane w Ross 508 b jest zaledwie 1,4 raza intensywniejsze niż promieniowanie słoneczne dochodzące do Ziemi. To umieszcza egzoplanetę bardzo blisko zewnętrznej wewnętrznej krawędzi ekosfery jej gwiazdy. Powodem, dla którego Ross 508 b jest taki wyjątkowy, jest jego wielkość. Główną techniką znajdowania egzoplanet jest obecnie metoda tranzytów. Tego właśnie używa teleskop NASA TESS, a przed nim teleskop Keplera. Instrument wpatruje się w gwiazdy, szukając regularnych spadków natężenia ich światła. Są one spowodowane przez obiekt regularnie krążący między nami a gwiazdą. Głębokość tego spadku można wykorzystać do obliczenia masy obiektu. Im większa krzywa blasku – spowodowana przez większe planety – tym łatwiej ją dostrzec. Dlatego większość odkrytych egzoplanet to tzw. jowisze. Czyli ogromne gazowe planety, które można stosunkowo łatwo dostrzec, gdy przechodzą na tle centralnej gwiazdy. Inną, znacznie trudniejszą techniką poszukiwania egzoplanet jest metoda prędkości radialnych, znana również jako metoda chybotania lub dopplerowska. Kiedy dwa ciała są zamknięte na orbicie, jedno nie krąży wokół drugiego. Krążą raczej wokół wspólnego środka ciężkości. Oznacza to, że grawitacyjny wpływ każdej krążącej planety powoduje, że gwiazda lekko chwieje się w miejscu."
Orbiter Mars Express uchwycił plusk w morzu lawy. Wyjątkowe zdjęcia marsjańskiego wulkanu,https://www.national-geographic.pl/artykul/orbiter-mars-express-uchwycil-plusk-w-morzu-lawy-wyjatkowe-zdjecia-marsjanskiego-wulkanu-220301022348,Unknown,['Kosmos'],"Mars Express, wiekowy i zasłużony orbiter Europejskiej Agencji Kosmicznej, zmapował swoimi sensorami wyjątkowo bogaty geologicznie obszar wokół wulkanu Jovis Tholus. Leży on w cieniu największego wulkanu Układu Słonecznego, Olympus Mons. Jovis Tholus jest znacznie mniejszy i właśnie odkryto ślady długiej historii jego erupcji. Na obrazach – wygenerowanych cyfrowo z modelu terenu i wysokiej rozdzielczości danych z kamer orbitera – można wyróżnić wulkany, kratery uderzeniowe, uskoki tektoniczne, kanały rzeczne oraz morze zastygłej lawy. Złożony system kaldery wulkanu Jovis Tholus składa się z co najmniej pięciu kraterów, z których największy ma około 28 km szerokości. Kaldery schodzą w kierunku południowo-zachodnim. – Wulkanizm jest zjawiskiem dość powszechnym na planetach skalistych. Ale w przypadku wulkanizmu marsjańskiego obserwujemy już tylko zastygłe pozostałości po burzliwej aktywności planety. Obszar Tharsis, czyli teren obserwowany ostatnio przez Mars Express, jest najbardziej rozpoznawalnym wulkanicznym miejscem na Marsie. Wznosi się tam największa góra w naszym Układzie Słonecznym – Olympus Mons – wyjaśnia dr Natalia Zalewska, geolożka i planetolożka z Centrum Badań Kosmicznych PAN. – W otoczeniu tej góry znajduje się mnóstwo innych, mniejszych wulkanów. Jednym z nich jest wysoki na dwa kilometry i posiadający wyjątkowo rozległą kaderę Jovis Tholus. Na podstawie zdjęć dostarczonych przez kamerę HRSC (High Resolution Stereo Camera) sondy Mars Express naukowcy z Niemieckiej Agencji Kosmicznej DLR przygotowali cyfrowy model terenu. To tzw. DTM, dzięki któremu można przedstawiać geomorfologię interesującego nas obszaru – dodaje dr Zalewska. CBK PAN pracowało przy międzynarodowym eksperymencie PFS (Planetary Fourier Spectrometer), jednym z siedmiu instrumentów naukowych sondy Mars Express. Grupa marsjańska instytutu opracowuje dane przesyłane przez sondę. Na wschód od Jovis Tholus można dostrzec mniej rozwinięty wulkan, subtelnie wybrzuszający równinę. Powiększenie pokazuje szczelinowy otwór wentylacyjny, z którego wypływała mniej lepka lawa niż z Jovis Tholus. Naukowcy sądzą, że mogła to być aktywność podobna do tej rejestrowanej na Islandii lub Hawajach. – Wulkanizm na Marsie zaczął się już w Noachianie, czyli około 3,8 mld lat temu. Trwał aż do epoki Amazonian. Szacuje się, że ostatnie erupcje skończyły się około dwa miliony lat temu. Był to wulkanizm bazaltowy – lawy o małej lepkości, przez co stożki przyjmowały kształt rozległych tarczy. Na Ziemi tego rodzaju wulkany możemy obserwować np. na Hawajach. Charakterystyczną cechą takich wulkanów są szerokie kaldery. Ta wulkanu Jovis ma 40 km szerokości, z czego średnica u podstawy wulkanu wynosi 60 x 80 km. Wielostopniowość kaldery jest też typową cechą wulkanów tarczowych i wynika z zapadnięcia się wewnętrznych ścian, po czasowym ustaniu aktywności wulkanu, w wyniku stygnięcia – wyjaśnia ekspertka. Zupełnie inny typ krateru leży na północy regionu. Ten krater uderzeniowy o szerokości 30 km powstał, gdy asteroida lub kometa uderzyła w powierzchnię, penetrując niższe warstwy terenu. Jego pęknięte dno i upłynniona natura wyrzuconego materiału wokół centralnego krateru nadają mu wygląd kwiatu z wieloma warstwami płatków. Wskazuje to na uderzenie kosmicznego obiektu w grunt nasycony wodą lub lodem. Ta pojedyncza scena maluje obraz fascynującej i niezwykle aktywnej historii geologicznej Marsa. Jak przekonuje dr Natalia Zalewska, nie jest powiedziane, że wulkanizm na Marsie ustał. O aktywności wulkanicznej może świadczyć pojawiający się od czasu do czasu metan oraz zmienne ilości pary wodnej."
"Historyczna decyzja Ekwadoru. To pierwszy kraj na świecie, który przyznał dzikim zwierzętom prawa osobiste",https://www.national-geographic.pl/artykul/historyczna-decyzja-ekwadoru-to-pierwszy-kraj-na-swiecie-ktory-przyznal-dzikim-zwierzetom-prawa-220404051126,Unknown,['Przyroda'],"Ta historia ma swój początek w opowieści o małpce o imieniu Estrellita, z gatunku wełniaków. Zwierzę, które miało wówczas zaledwie jeden miesiąc, zostało nielegalnie zabrane ze swojego naturalnego środowiska przez bibliotekarkę Anę Beatriz Burbano Proaño. Kobieta zrobiła z małpki domowego pupila i trzymała ją u siebie w domu przez 18 lat. Zwierzę stało się pełnoprawnym członkiem rodziny, nauczyło się nawet komunikować z domownikami za pomocą gestów. Jednak wedle ekwadorskiego prawa, posiadanie dzikich zwierząt jest nielegalne. W 2019 roku Estrellita została zatrzymana i trafiła do lokalnego zoo. Niestety, po miesiącu zmarła. Świadkowie twierdzą, że doszło do nagłego zatrzymania układu krążenia. Jeszcze przed śmiercią Estrellity, bibliotekarka złożyła wniosek do sądu, aby odzyskać zwierzę. Co więcej, kobieta domagała się, aby uznano, że władze naruszyły prawa zwierzęcia. Ana Beatriz Burbano Proaño powoływała się na to, że Estrellita doświadczyła ogromnego cierpienia na skutek nagłego oderwania jej od świata, który znała kilkanaście lat. Dodała również, że doszło do naruszenia wolności cielesnej zwierzęcia. Te wydarzenia stały się pretekstem do dyskusji o prawach zwierząt. Ludzie nie powinni być intruzami ani ingerować w ekosystemy. Ekwadorczycy stwierdzili, że sprawę tę należy odpowiednio uregulować. Ekwador już w przeszłości słynął z przełomowych decyzji dotyczących regulacji prawnych w relacji człowiek-natura. W grudniu 2021 roku Trybunał Konstytucyjny tego kraju uznał, że wszystkie elementy przyrody, m.in. lasy, góry czy rzeki, nie mogą być naruszane przez przemysł górniczy. Z kolei w 2008 roku kraj ten stał się pierwszym na świecie, który uznał, że przyroda ma swoje prawa, które zostały wpisane do konstytucji.  W Ekwadorze bowiem bardzo ważna jest idea tak zwanego „dobrego życia” (sumak kawsay). Oznacza to, że ludzie powinni żyć z przyrodą w harmonii i uznawać ją za źródło wszelkiego życia i dobra.  W lutym tego roku sąd orzekł, że prawa zwierzęcia faktycznie zostały naruszone. Stało się to jednak zarówno w przypadku odebrania ssaka bibliotekarce, jak i 18 lat wcześniej, kiedy kobieta zabrała je z naturalnego środowiska. Sąd stwierdził, że zwierzęta są podmiotem prawnym, który jest chroniony przez ekwadorską konstytucję. Mają m.in. prawo do życia. – Udamawianie dzikich zwierząt to zjawisko, które ma bardzo duży wpływ na poszczególne osobniki, ale również na ekosystemy i równowagę w przyrodzie. Może bowiem prowadzić do spadku populacji niektórych gatunków – czytamy w uzasadnieniu sądu. Ekwadorska konstytucja od 2008 roku jasno stwierdza, że przyroda ma elementarne prawa do „istnienia, rozwoju i ewolucji”. Oznacza to, że prawa zwierząt są częścią praw natury i należy respektować ich wolność. Prawnicy zwracają uwagę, że niektóre interakcje pomiędzy ludźmi a naturą są dozwolone. Należą do nich m.in. łowiectwo i rybołówstwo. Muszą jednak być wykonywane zgodnie z wszelkimi istniejącymi przepisami."
Pentagon ma nowe biuro do spraw UFO. Niektórzy podają w wątpliwość zamiary USA,https://www.national-geographic.pl/artykul/pentagon-ma-nowe-biuro-do-spraw-ufo-niektorzy-podaja-w-watpliwosc-zamiary-usa,Unknown,['Kosmos'],"Nowe biuro w Pentagonie ma za zadanie badać wszelkie ślady Niezidentyfikowanych Obiektów Latających (NOL). Grupa badawcza będzie sprawdzała potencjalną obecność UFO w przestrzeni powietrznej. W czerwcu ubiegłego roku opublikowano raport, który wskazuje 144 latające obiekty, których pochodzenie jest niejasne. Teraz departament obrony Stanów Zjednoczonych ma dołożyć wszelkich starań, aby kolejny taki obiekt mógł zostać zidentyfikowany. Jest jednak grupa osób, która nie wierzy w intencje rządu USA. Chodzi między innymi o tak zwanych ufologów. To, czy istnieje życie we wszechświecie od lat interesuje zarówno badaczy, opinię publiczną, entuzjastów nocnego nieba, jak i pseudonaukowców oraz zwolenników teorii spiskowych. Tych ostatnich niekiedy najbardziej, a to co ich wyróżnia, to często brak ufności wobec światowych rządów i polityków. Dlatego też nowo powstały urząd spotkał się z olbrzymią krytyką szczególnie ze strony organizacji non-profit Mutual UFO Network, która jest jedną z najstarszych, zajmujących się badaniem Niezidentyfikowanych Obiektów Latających. Utworzenie nowego urzędu zostało zatwierdzone w grudniu ubiegłego roku na mocy ustawy o obronie narodowej. Osoby, które odpowiadają za utworzenie biura argumentują to faktem, że w ciągu ostatnich lat amerykańscy piloci wojskowi nagrali szereg filmów, na których widać obiekty, które poruszają się z nieprawdopodobną prędkością i wykonują skomplikowane manewry. -Nasze wysiłki na rzecz bezpieczeństwa narodowego opierają się na naszej dominacji w przestrzeni powietrznej, a potencjalna obecność UFO stanowi spore wyzwanie i zagrożenie dla tejże dominacji. - przekonywał jakiś czas temu Kirsten Gillibrand, senator z Nowego Jorku, który był jednym ze współtwórców nowego biura. - Stany Zjednoczone potrzebują konkretnych działań, aby dowiedzieć się, czy owe zjawiska powietrzne to efekt prowokacji innych państw, czy czegoś zupełnie innego. - dodawał. Biuro ds. UFO nie zdążyło jeszcze podjąć jakichkolwiek działań, a już pojawiły się pierwsze głosy krytyki. Liderzy Mutual UFO Network oskarżają rząd USA o próbę ograniczenia dostępności do informacji. -Wiadomo, że temat UFO od dziesiątek lat jest w sferze tajności. Dlatego uważamy, że wszystkie działania, które jeszcze bardziej zmierzają ku ograniczeniu dostępu do informacji, prowadzą do braku kontroli nad tym co robi amerykański rząd. - mówi w telewizji NBC Ron James, rzecznik organizacji. Z kolei Luis Elizondo były agent specjalny kontrwywiadu amerykańskiej armii stwierdził, że stworzenie takiego urzędu wewnątrz biura Podsekretarza ds. Bezpieczeństwa to „idealne miejsce, żeby nie mieć dostępu do informacji przez kolejnych 70 lat.”. Aktywiści krytykują decyzje rządu również za to, że nowe biuro nie zakłada w ogóle współpracy z cywilną częścią społeczeństwa, a wszelkie uprawnienia ma wojsko."
"Grenlandia była zieloną wyspą znaczniej dłużej niż dotychczas sądzono, wynika z odtajnionych badań US Army",https://www.national-geographic.pl/artykul/grenlandia-pokryla-sie-lodem-pozniej-niz-sadzilismy-odkryto-skamieliny-roslin,Unknown,"['Przyroda', 'Nauka']","Grenlandia nieustannie zaskakuje. „Wyglądają, jakby umarły wczoraj” – mówią naukowcy o fragmentach roślin, które mogą liczyć milion lat. Skamieniałości znaleziono w próbce lodu i gleby, którą pobrano na terenie Grenlandii w czasach zimnej wojny. Była to część tajnej operacji wojskowej. Rdzeń lodowcowy, w którym znaleziono fragmenty prehistorycznych roślin, został wydobyty w 1966 roku. Jak podaje serwis naukowy Live Science, wykopanie rdzenia z głębi grenlandzkiego lądu było częścią projektu Iceworm. Program amerykańskiej armii zakładał budowę na Grenlandii podpowierzchniowej bazy, w której ukryte miałyby zostać głowice nuklearne. Przykrywką dla tajnej misji była arktyczna stacja badawcza Camp Century. Projekt Iceworm został szybko zarzucony, jednak pozostała po nim opuszczona baza i ogromny fragment lodu, który spoczywał bezpiecznie w zamrażarce na terenie Danii. W 2017 roku natrafili na niego naukowcy, którzy postanowili przyjrzeć się znalezisku.  Dwa lata później naukowcy odkryli fragmenty skamieniałych roślin. Choć przyjmuje się, że pokrywa lodowcowa Grenlandii w niektórych miejscach może mieć nawet 3 mln lat, to umiejscowienie roślin w rdzeniu wskazuje, że rosły na tamtych terenach w ciągu ostatniego miliona lat. To oznacza, że w ciągu ostatnich kilkuset tysięcy lat większość Grenlandii była wolna od lodu – podkreślają badacze.  
Skamieniałości roślin znalezione w próbkach rdzenia lodowcowego fot. Dorothy Peteet / Columbia University / Andrew Christ / UVM Odkrycie jest zaskakujące, ale nie wróży niczego dobrego dla samej Grenlandii. Obecnie większość wyspy zajmuje pokrywa lodowa rozciągającą się na 1,7 mln. km2., to tyle ile wynosi powierzchnia połowy Unii Europejskiej. W ostatnich latach tempo topnienia lodowca przyspiesza, osiągając poziom kilkukrotnie wyższy niż prognozowany przed kilkoma laty. Autorzy nowych badań przyznają, że jeśli ich odkrycie się potwierdzi, może się okazać, że wcześniejsze badania przeceniały stabilność lodowca. A to oznacza, że jest on bardziej podatny na zmiany klimatyczne, niż sądzono.  Ustalenia te mogą być powodem to obaw, bo topnienie lodowców jest jednym z głównych źródeł podnoszenia poziomu mórz na świecie, co prowadzi do podtopień i powodzi. Gdyby stopił się cały lód Grenlandii, poziom mórz na świecie podniósłby się o około 7 metrów – podała National Oceanic and Atmospheric Administration (NOAA) w badaniu z 2019 roku.  Rdzeń lodowy został wydobyty z głębi grenlandzkiego lodowca przez inżynierów armii Stanów Zjednoczonych. Mierzy 3,4 metra i został wykopany z głębokości 1368 m poniżej lodu. Po zakończeniu przez wojsko projektu Iceworm, rdzeń trafił do magazynu. Najpierw był przechowywany na Uniwersytecie Stanowym Nowego Jorku w Buffalo, a następnie w Instytucie Nielsa Bohra w Kopenhadze.  – Dno rdzenia lodowcowego to zamarznięte fragmenty osadu długości około 10 cm i szerokości 10 cm. Włożono je do szklanych słoików po ciastkach i oznaczono „Camp Century sub ice”, a potem o nich zapomniano. Dopiero w 2017 r., podczas inwentaryzacji materiałów przeznaczonych do przeniesienia do nowej zamrażarki, kurator obiektu Jørgen Peder Steffensen rozpoznał dawno zaginione próbki rdzenia. Skontaktował się z naukowcami w sprawie zbadania osadów po raz pierwszy od lat 60. XX wieku – opisuje odkrycie Andrew Christ, główny autor nowego badania z Uniwersytetu Vermont w Burlington.   Miasto Uummannaq w zachodniej Grenlandii znajduje się ok. 600 km na północ od koła podbiegunowego. fot. Gary M Prior / Allsport / Getty Images – Najlepszym porównaniem jest liofilizacja. Kiedy wyciągnęliśmy fragmenty roślin i poleliśmy je odrobiną wody, trochę się rozwinęły. Sprawiały wrażenie, jakby umarły wczoraj – dodał.  Znalezione w rdzeniu rośliny – prawdopodobnie z lasu borealnego – mogłyby rosnąć na Grenlandii tylko wówczas, gdyby pokrywa lodowa wyspy w większości nie istniała. Dlatego następnym krokiem w badaniach było ustalenie wieku skamielin.  Naukowcy przyjrzeli się izotopom glinu i berylu, które gromadzą się w minerałach pod wpływem promieniowania filtrującego atmosferę. Te izotopy mogą powiedzieć naukowcom, jak długo minerały pozostawały na powierzchni oraz jak długo były ukryte pod nią. Na podstawie stosunków izotopów badacze ustalili, że gleba – i rośliny, które w niej rosły – ostatnio widziały światło słoneczne od kilkuset tysięcy do około miliona lat temu. Według badań ślady w osadach w rdzeniu przypominały te z dzisiejszych ekosystemów tundry na Grenlandii. Odkrycie zmienia naszą wiedzę o Grenlandii i oznacza, że jeszcze kilkaset tysięcy lat temu mogła być pokryta lasami.  Na Grenlandii właściwie nie występują lasy. Jedyny naturalny las znajduje się na samym południu lądu w dolinie Qinngua. Las kończy się na Jeziorze Tasersuag, które z kolei wpada do fiordu Tasermiut. Las z obu stron otaczają góry wysokości 1500 m. n.p.m.  Jesień w grenlandzkiej dolinie Qinngua. fot. Posnov / Getty Images Dolina położona jest około 50 kilometrów od morza i chroniona przed zimnymi wiatrami wiejącymi z wewnętrznych lodowców Grenlandii. W sumie w dolinie rośnie ponad 300 gatunków roślin. Las w dolinie Qinngua to gąszcz składający się głównie z brzozy omszonej (Betula pubescens) i wierzby szarolistnej (Salix glauca), dorastających do 7–8 metrów (23–26 stóp) wysokości. Czasami wysokość drzew osiąda jarzębina grenlandzka (Sorbus groenlandica), która zwykle jest krzewem. W dolinie występuje również olsza zielona (Alnus crispa). Możliwe, że kiedyś na Grenlandii istniały inne tego typu lasy, ale zostały wykarczowane przez pierwszych osadników w poszukiwaniu drewna opałowego lub materiału budowlanego. W roku 1930 dolina została uznana za chroniony obszar przyrodniczy."
Niezwykłe odkrycie archeologów na słowiańskim cmentarzu,https://www.national-geographic.pl/artykul/niezwykle-odkrycie-archeologow-na-slowianskim-cmentarzu-odkopano-miedzy-innymi-ludzkie-kosci,Unknown,['Odkrycia'],"Wykopaliska odbyły się ponad 60 lat temu. Od tego czasu nikt nie zajął się zbadaniem przedmiotów, które odnaleziono w starosłowiańskich kurhanach w Lipsku-Polesiu, w województwie lubelskim. Dopiero jakiś czas temu grupa archeologów zajęła się analizą odkopanych w XX wieku przedmiotów. Efektem prac są najnowsze informacje o starosłowiańskich mogiłach. Według badaczy przedmioty pochodzą z okresu między VIII a X w n.e., a więc prawdopodobnie jeszcze przed czasami panowania dynastii Piastów i ukształtowaniem państwa Polskiego.  W latach 50 i 60 XX wieku w Polsce prowadzono tak zwane badania milenialne, które miały na celu odkrycie śladów pierwszych piastów, na terenach naszego kraju. Eksperci z Polskiej Akademii Nauk w rozmowie z Nauką w Polsce zwracają uwagę na to, że wiele z takich wykopalisk zalegało przez lata w magazynach. Być może naukowcy nie zawsze mieli czas, żeby zająć się odnalezionymi przedmiotami. Niedawno grupa badaczy ponownie zajęła się odkopanymi przedmiotami na słowiańskich cmentarzach z Roztocza. W toku prac ustalono, że wśród nich znajdowało się ok. 40 tysięcy fragmentów glinianych naczyń i tysiące metalowych przedmiotów, między innymi broń i proste narzędzia.  Co ciekawe zidentyfikowano również ludzkie i zwierzęce szczątki, które jak stwierdzono, przed pochówkiem zostały spalone. Badacze ustalili, że Słowianie z tamtego okresu, na cmentarzu chowali na przykład konie i inne stworzenia. Naukowcy zwracają uwagę na to, że „Były to niezwykle rzadkie i elitarne dary grobowe na Słowiańszczyźnie okresu plemiennego”. Wśród odnalezionych szczątek odkopano ostrogę, grot strzały oraz szklany paciorek. Co więcej, analizując odkopane mogiły, badacze dostrzegli podobieństwo do wczesnośredniowiecznej architektury.  dr Łukasz Miechowicz z instytutu Archeologii i Etnologii PAN powiedział portalowi Nauka w Polsce, że owe Kurhany nie były odosobnionym bytem. Prawdopodobnie stanowiły cmentarz dla mieszkańców, którzy zamieszkiwali spory gród, znajdujący się nieopodal oraz okoliczne osady. Jak zaznacza dr Miechowicz w rozmowie z Nauką w Polsce „do dziś nie został przebadany przez archeologów.” W Lipsku-Polesiu w 1906 r. u stóp wzgórza, z którego wypływa woda, zbudowano kapliczkę św. Romana. Bardzo prawdopodobne jest to, że ponad 1000 lat temu w tym samym miejscu stał słowiański gród. „Część lokalnej ludności nadal wierzy, że woda ma właściwości uzdrawiające. Być może jest to echo dawnych wierzeń” mówi dr Miechowicz. Archeologowie twierdzą, że w sąsiedztwie Lipska-Polesia w podobnym okresie istniała inna osada. Naukowcy zwracają uwagę, że w X w. Zarówno po kurhanach, grodzie jak i osadach ślad zaginął. Na razie przyczyny nie są do końca jasne. Być w może w toku dalszych prac archeologom uda się rozwikłać tę tajemnice oraz dowiedzieć się więcej o mieszkańcach, którzy zamieszkiwali polskie ziemie jeszcze przed panowaniem dynastii Piastów. "
Jak pomagać Ukrainie? Lista zweryfikowanych zbiórek i organizacji,https://www.national-geographic.pl/artykul/jak-pomagac-ukrainie-lista-zweryfikowanych-zbiorek-i-organizacji-220301011953,Unknown,['Ludzie'],"24 lutego Rosja rozpoczęła inwazję na Ukrainę. Już od pierwszych godzin, tysiące kobiet, mężczyzn i dzieci zaczęło ewakuować się na zachód, ku granicy z Polską.   W ostatnich dniach uchodźcy szczególnie potrzebowali wsparcia i pomocy wolontariuszy, organizacji humanitarnych, ale także polskiego rządu i całej Unii Europejskiej. Praca na przejściach granicznych polsko-ukraińskich nieprzerwanie trwa. Tysiące ochotników codziennie przyjeżdża pomagać Ukraińcom. Potrzebna jest żywność, leki, ubrania i transport. Pomóc może każdy. Czasem nie trzeba nawet wychodzić z domu, a liczy się każdy gest. Ostatnie dni pokazały, że ludzi dobrej woli jest naprawdę dużo. Wojna jednak trwa i wciąż coraz więcej osób potrzebuje wsparcia.    27 lutego polskie Ministerstwo Spraw Zagranicznych uruchomiło portal pomagamukrainie.gov.pl. To strona zarówno dla uchodźców, którzy szukają pomocy, jak i dla Polaków, którzy pragną pomóc. Każdy, kto jest w stanie zapewnić schronienie lub wesprzeć Ukraińców w inny sposób może wypełnić formularz dostępny na stronie głównej.  Należy zgłosić się jako organizacja pozarządowa, samorząd, firma lub osoba prywatna. Następnie wystarczy zadeklarować, jak możesz pomóc. Organizacje pozarządowe (NGO) i samorządy muszą określić, czy pomagają na terenie Polski, czy Ukrainy. Następnie trzeba określić formę wsparcia.   Za pośrednictwem rządowej strony internetowej można zaproponować również nocleg. W tym celu należy określić, dla ilu osób mamy pokój oraz na jak długi czas. Następnie wystarczy podać swoje dane kontaktowe.   Firmy mogą również zgłosić swoją gotowość do zapewnienia transportu, przewozu osób oraz zatrudnienia. Oprócz danych osobowych, w formularzu trzeba dokładnie zaznaczyć między innymi, jaki rodzaj transportu można zaoferować i co można przewieźć. W przypadku pomocy przewozowej ważne jest, aby określić liczbę osób, którą można zabrać. Natomiast jeśli chodzi o pracę, należy określić rodzaj stanowiska i liczbę wakatów.  Osoby prywatne mogą wesprzeć uchodźców materialnie. Na stronie dostępny jest link do listy wojewódzkich punktów zbiórki. Warto zwrócić uwagę na to, co przynosić, a czego nie przynosić. To niezwykle ważne w kontekście organizacyjnym i logistycznym. Można również udzielić wsparcia finansowego. Odnośnik przekieruje nas do specjalnego rachunku bankowego, na który można dokonać wpłat.   Na rządowej stronie znajdziemy również listę zbiórek, zrzutek i innych działań, które zapewniają pomoc uchodźcom. Oto niektóre organizacje:  Przed organizacją pomocy warto dokładnie sprawdzić, jakich produktów potrzebują uchodźcy. Na rządowej stronie jest dokładna lista, która może ułatwić nam decyzje o tym, co przekazać potrzebującym.  PCPM to polska organizacja pozarządowa, która już od wielu lat niesie pomoc humanitarną poza granicami naszego kraju. Od początku rosyjskiej inwazji na Ukrainę wspiera jej obywateli. Na ich stronie internetowej każdy może wesprzeć działania, które polegają na ewakuacji ludności, dostarczaniu żywności i pomocy psychologicznej dla dzieci: https://pcpm.org.pl/ukraina. Warto śledzić lokalne i osiedlowe grupy na Facebooku i innych mediach społecznościowych. Działa tam mnóstwo wolontariuszy, ochotników i osób prywatnych, którzy każdego dnia przygotowują i organizują pomoc. Jeżeli nie mamy możliwości dostarczyć potrzebnych produktów do odległych miejsc, być może jest ktoś kto organizuje transport na naszym osiedlu. Należy jednak zawsze zweryfikować każdą zbiórkę.   Na stronie internetowej https://ukrainskidom.pl/pomoc-ukrainie/ każdy wolontariusz może wesprzeć Ukrainę. W przypadku nagłych sytuacji, między innymi udzielenia pilnej informacji dotyczącej przekroczenia granicy czy kwestii prawnych, można pisać na adres e-mail: konsultacje@ukrainskidom.pl lub dzwonić: +48 727 805 76  Na stronie dostępny jest również formularz, który może wypełnić każdy, niezależnie od formy pomocy.   Na stronie https://www.siepomaga.pl/ukraina portal zbiera pieniądze na pomoc ofiarom wojny w Ukrainie. To sprawdzona strona, która od lat wspiera finansowo wszystkich, którzy potrzebują takiej pomocy. Wystarczy kliknąć przycisk “wesprzyj” i wybrać metodę płatności.   Fundacja Avalon pomaga uchodźcom z niepełnosprawnościami. Na stronie internetowej https://helpuj.pl/zbiorki/zbiorka-na-centrum-pomocy-uchodzcom-z-niepelnosprawnosciami została uruchomiona zbiórka, z której pieniądze będą przeznaczone dla osób, które natychmiast potrzebują wsparcia zarówno w Polsce, jak i na terenie broniącej się Ukrainy. Fundacja pozyskuje sprzęt ortopedyczny, środki higieny osobistej dla punktów recepcyjnych oraz placówek, które zapewnią opiekę uchodźcom z niepełnosprawnościami. Pieniądze są zbierane również w celu uruchomienia nieodpłatnej aktywnej rehabilitacji, skierowanej do osób z niepełnosprawnością narządu ruchu, przy wsparciu językowym wolontariuszy, którzy będą na bieżąco tłumaczyć wszystkie ćwiczenia i zalecenia. Na facebookowym profilu ""Pomocy dla Ukrainy"" jest już prawie 400 tysięcy osób. Tysiące Ukraińców i Polaków przekazują tam wszelkie informacje o osobach, które potrzebują pomocy. Warto dołączyć do grupy i być na bieżąco z aktualnościami dotyczącymi wsparcia. "
Rekordowe fale upałów uderzyły jednocześnie w Arktykę i Antarktykę. To skutki zmian klimatu,https://www.national-geographic.pl/artykul/rekordowe-fale-upalow-uderzyly-jednoczesnie-w-arktyke-i-antarktyke-to-skutki-zmian-klimatu-220323121346,Unknown,"['Nauka', 'Przyroda']","O tym, że w wyniku emisji gazów cieplarnianych zmienia się klimat, możemy przekonać się na własnej skórze, nawet mieszkając w Polsce. Coraz wyższe temperatury, coraz dłuższe fale upałów i susze, coraz bardziej gwałtowne zjawiska pogodowe – to wszystko staje się dla nas chlebem powszednim. Jednak rozchwianie klimatu na naszych szerokościach geograficznych to nic w porównaniu z tym, co dzieje się w pobliżu obu biegunów Ziemi. Zarówno Arktyka, jak i Antarktyka (czyli Antarktyda z otaczającym ją Oceanem Południowym) doświadczają załamania dotychczasowych warunków klimatycznych. O tym, że na obu krańcach Ziemi wszystko staje na głowie, można było przekonać się w tym tygodniu. I z Arktyki, i z Antarktyki napłynęły doniesienie o rekordowych jak na tę porę roku falach ciepła. W Antarktyce odnotowano temperatury wyższe od średniej aż o kilkadziesiąt stopni Celsjusza! Concordia to francusko-włoska stacja badawcza położona w głębi Antarktydy. Znajduje się ponad 3 tys. metrów nad powierzchnią morza, na tzw. Kopule C na Antarktydzie Wschodniej. To ogromna, biała przestrzeń, morderczo zimna zarówno zimą, jak i latem. A przynajmniej tak było do niedawna. W marcu na Antarktydzie kończy się lato. Temperatury powinny zacząć gwałtownie opadać, przygotowując lodowy kontynent do zimy. Tymczasem 18 marca w Concordii termometry pokazywały tylko minus 12,2 st. C. To półtora stopnia więcej od poprzedniego rekordu, który padł w grudniu 2016 r. I aż ok. 40 st. C więcej od średniej! W tym samym czasie w położonej 560 km dalej rosyjskiej stacji Wostok termometr pokazał minus 17,7 st. C. I choć nam taki wynik kojarzy się z potężnym mrozem, w przypadku Wostoku oznaczał on pobicie rekordu dla temperatury marca aż o 15 st. C. W tym samym czasie na północnej półkuli sytuacja wyglądała podobnie. W Arktyce kończy się właśnie zima. Rozpoczynająca się wiosna już jest rekordowo ciepła. W obserwatorium Hopen na Svalbardzie odnotowano 3,9 st. C. To rekord dla marca od czasu, kiedy rozpoczęto tam pomiary, czyli od 1944 roku. Co było przyczyną rekordów temperaturowych w pobliżu obu biegunów Ziemi? Jeśli chodzi o Antarktydę, wilgotne i gorące masy powietrza napłynęły nad nią na skutek działania ogromnego frontu wyżowego, który utworzył się nad Australią. Jednocześnie nad wschodnią Antarktyką panował głęboki niż, co zaowocowało ekstremum pogodowym. Do podobnego zjawiska doszło w pobliżu Arktyki. Jak opisuje grupa naukowców z australijskiego Uniwersytetu Wollongong w „The Conversation”, nad północno-wschodnim wybrzeżem Stanów Zjednoczonych uformował się głęboki niż, który zetknął się z sąsiadującym wyżem. W rezultacie ciepłe powietrze zostało dosłownie wdmuchane nad Arktykę.   Rekordowo wysokie temperatury nad oboma biegunami to dla klimatu Ziemi autentyczna katastrofa. Lądolód antarktyczny i lód morski w Arktyce to dwa bezpieczniki, chroniące klimat planety przed ostatecznym rozchwianiem. Powód jest prosty – lód, jaśniejszy od wody, ogrzewa się znacznie wolniej od niej. Innymi słowy, potrzeba o wiele więcej ciepła, by stopić lód, niż by podgrzewać wodę. Tym groźniejsze są informacje, które każdego roku napływają z Arktyki. Co roku zimą powstaje tam mniej lodu, a wiosną zaczyna on się roztapiać szybciej. IPCC podaje, że Arktyka ogrzewa się dwa razy prędzej niż reszta świata. Rezultaty tego będą opłakane – według prognoz Arktyka może utracić cały letni lód już w połowie tego wieku."
Słowiańskie Boże Narodzenie. Czym były Szczodre Gody?,https://www.national-geographic.pl/artykul/slowianskie-boze-narodzenie-czym-byly-szczodre-gody,Unknown,['Historia'],"Słowianie, którzy zamieszkiwali polskie ziemie przed przyjęciem chrztu przez Mieszka w 966 roku, byli ludem rolniczym, który szanował i wielbił przyrodę. Do tego stopnia, że ich kalendarz i wierzenia były jej podporządkowane. Chrześcijanie nazywali ich wówczas poganami. Z resztą jak wszystkich, którzy wierzyli w innych Bogów. Wiara Słowian była bowiem politeistyczna. Większość z bóstw była swoistą personifikacją zjawisk i żywiołów natury. Tak Swarożyc był bogiem ognia, a dadźbóg - słońca. Dziewanna była boginią dzikiej przyrody, księżyca i łowów, a Marzanna uosabiała wegetację, śmierć i zimę. Dla Słowian bogami naczelnymi był Perun, władca gromowładny i Weles, który panował nad podziemiami. Jednak nie o różnicę w wierzeniach tu chodzi, lecz podobieństwa tradycji. A tych jest wiele. Dawni Słowianie również kolędowali, żeby życzyć innym rolnikom pomyślności w Nowym Roku. Obchodzili również Śmigus-Dyngus, jako pożegnanie zimy i przywitanie wiosny. Co więcej, nasi przodkowie praktykowali święto, które do złudzenia przypomina Boże Narodzenie, drugie po Wielkanocy najważniejsze święto Chrześcijan. Ponieważ Słowianie zajmowali się rolnictwem, byli uważnymi obserwatorami pogody, natury i kosmosu. Zwracali uwagę na to, jak przyroda wpływa na ich życie. Chociaż (prawdopodobnie) nie znali się na fizyce i astronomii, to z uwagą i pokorą patrzyli w niebo. Na tej podstawie potrafili zidentyfikować niektóre gwiazdy i planety oraz określić ich położenie na niebie i dopasować to do cyklu rocznego. W zależności od pory roku, składali modły różnym bóstwom i dziękowali im za dary ziemi, wody i światła.  Rok obrzędowy dawnych Słowian rozpoczynał się 21 grudnia. Celebrowano w ten sposób przesilenie zimowe i zwycięstwo dnia nad nocą, światła nad ciemnością. Nasi przodkowie radowali się wtedy, ponieważ od tego momentu dni stawały się dłuższe i cieplejsze. Właśnie wtedy rozpoczynało się świętowanie Szczodrych Godów, zwanych również jako Godowe Święto. Pierwszym punktem obchodów była Szczodry Wieczór w nocy z 21 na 22 grudnia. Jedzono wtedy 12 różnych potraw, które symbolizowały 12 miesięcy w roku. W tym dniu rozpoczynano również wróżby na kolejny rok. Ważnym bogiem w tym czasie był Weles, który był opiekunem bogactwa i magii. Ludzie w tym czasie dzielili się chlebem. Z siana lub słomy pod nakryciami robiono przepowiednie. Każdy losował słomkę, a im ładniejsza i dłuższa była słomka, tym lepszy miał być następny rok. Dawano sobie również drobne podarunki – najczęściej były to orzechy i jabłka, ale także drożdżowe placki, które nazywano ""szczodrakami"". Świętowanie Szczodrych Godów trwało przez kilkanaście dni, aż do 6 stycznia. Warto zwrócić uwagę na symbolikę Trzech Króli, którzy mieli podążać za gwiazdą betlejemską. W tradycji Słowian, ową gwiazdą był Syriusz, który najjaśniej rozświetla niebo i leży w jednej linii z trzema jasnymi gwiazdami Pasu Oriona. Szczodre Gody miały również wymiar upamiętnienia tych, którzy odeszli. W trakcie dni celebracji, na cmentarzach rozpalano ogniska na cześć zmarłych i organizowano uczty na ich cześć. Słowianie kładli również na stołach dodatkowy talerz, który miał czekać na ducha kogoś z rodziny. Palenie ognisk w trakcie świętowania miało również wymiar magiczny. Słowianie chcieli w ten sposób pomóc bogowi słońca Dadźbogowi w zwycięstwie z mrokiem. Co ciekawe, Słowianie również mieli swoją choinkę. Wyglądała jednak zgoła inaczej. W domach stawiano snopki zboża lub jemiołę, które miały symbolizować życie."
"Testowanie na zwierzętach - co robić, by temu zapobiec?",https://www.national-geographic.pl/artykul/testowanie-na-zwierzetach-co-robic-by-temu-zapobiec,Unknown,"['Nauka', 'Przyroda']","To zaskakujące, ale niektóre kraje wciąż dopuszczają, a nawet nakazują prawnie testowanie na zwierzętach, mimo że dziś już wiadomo, że badania przeprowadzane na zwierzętach nie przynoszą praktycznie żadnego pożytku. Czy w dobie rozwiniętej nauki i stale rosnącej świadomości społecznej, testy na zwierzętach wciąż są konieczne? Czy ""wyższe cele"" mogą usprawiedliwić okrucieństwo wobec zwierząt? Testowanie na zwierzętach ma dać odpowiedź na pytanie o szkodliwość określonych substancji dla ludzkiego organizmu. W praktyce laboratoryjnej, na żywych organizmach testowano (a w wielu przypadkach robi się to nadal) niemal wszystko - od kosmetyków, przez środki higieny, substancje czyszczące i przemysłowe, broń chemiczną, aż po leki. Obecnie, trudno jest znaleźć substancję chemiczną (naturalną lub syntetyczną), która nigdy nie byłaby testowana na zwierzętach.  Wbrew powszechnej opinii, testy na zwierzętach nie są domeną czasów współczesnych. Takimi eksperymentami interesował się już Arystoteles, a rzymski lekarz Galen przeprowadził pierwsze wiwisekcje (wykonywane na żywych zwierzętach). Wraz z postępem cywilizacji, rola takich badań rosła. W XX wieku zaczęto je wykonywać na masową skalę, co było rezultatem nie tylko rozkwitu nauki, ale i wprowadzania na rynek kolejnych produktów, które należało przebadać pod kątem skuteczności i bezpieczeństwa. Na żywych zwierzętach zaczęto testować dosłownie wszystko, nawet płyny hamulcowe i środki do czyszczenia felg aluminiowych. W praktyce oznacza to, że w imię tzw. ""wyższego celu"", zwierzęta poddawane są okrutnym torturom. W powyższym stwierdzeniu nie ma nawet cienia przesady, bo takie badania są przeprowadzane na przytomnych osobnikach. Znieczulenie? Nic z tych rzeczy! Aby wyniki badań mogły być maksymalnie wiarygodne, poddawany testom osobnik musi odczuwać wszystko, co się z nim dzieje.  Jak dokładnie wygląda testowanie produktów na zwierzętach? To zależy od badanej substancji. W niektórych próbach, zwierzęta laboratoryjne są zmuszane do wdychania aerozoli, gazów i oparów, w innych - do zjadania określonych rzeczy. Należy podkreślić, że ukrywanie danych produktów w pożywieniu zwykle nie przynosi rezultatu, więc ""karmienie"" realizowane jest przez sondę żołądkową. Jedną z najokrutniejszych prób, jakie na zwierzętach przeprowadza się w warunkach laboratoryjnych, jest tzw. test Draize'a, czyli badanie toksyczności ostrej. Ta metoda przewiduje umieszczenie danej substancji na oku lub skórze zwierzęcia (zwierzęta futerkowe najpierw są golone), które przez cały czas pozostaje przytomne i unieruchomione. Takie badanie trwa 14 dni i często doprowadza do wystąpienia nieodwracalnych uszkodzeń oczu lub skóry. Gdy badane zwierzę przestaje być przydatne, zostaje zabite. Jeżeli powstałe podrażnienia nie są poważne, ""obiekt"" może być wykorzystany do kolejnych badań.  Trudno sobie wyobrazić cierpienia zwierząt laboratoryjnych. Oprócz bólu, odczuwają przecież niewyobrażalny strach. Ktoś może powiedzieć, że cel uświęca środki, jednak warto zadać sobie proste pytanie - co w tym przypadku jest celem? Dziś wiadomo już, że wyniki wielu testów przeprowadzanych na zwierzętach nie są wiarygodne. 7 listopada 1997 roku, na łamach prestiżowego czasopisma naukowego ""Science"" opublikowano wyniki badań Amerykańskiego Instytutu Raka. Przeprowadzone testy wykazały, że niemal 67 proc. medykamentów stosowanych w leczeniu chorób nowotworowych, które nie dawały pozytywnych wyników w testach przeprowadzonych na myszach, działa na organizm ludzki.  5 lat później dr. Gerrit van Meer zbadał 42 substancje testowane na zwierzętach, które zostały dopuszczone do stosowania przez ludzi. Wyniki były szokujące - okrutne testy nie ujawniły ok. 81 proc. skutków ubocznych ich stosowania. To tylko kilka przykładów potwierdzających brak zasadności przeprowadzania takich prób.  Przez wiele lat cierpienie zwierząt było całkowicie bagatelizowane, jednak od pewnego czasu zaczyna się to zmieniać. W 2004 roku, w Unii Europejskiej wprowadzono zakaz testowania na zwierzętach gotowych kosmetyków. 5 lat później zakazem objęto także testowanie składników kosmetyków. Od 11 marca 2013 roku żaden z krajów członkowskich nie może importować i sprzedawać kosmetyków i ich składników testowanych na zwierzętach. To ważny krok, jednak nie można tu mówić o przełomie, bo w wielu krajach testowanie kosmetyków na zwierzętach wciąż jest dozwolone, a w niektórych, jak choćby w Chinach, nawet prawnie nakazane. Co istotne, nie mówimy tu wyłącznie o krajach rozwijających się. W USA zaledwie kilka stanów zakazuje okrutnych praktyk. Stosowne regulacje wprowadzono w Kalifornii, nieco później tę samą drogę obrały władze Newady i Illinois. W marcu 2021 roku, do tej listy dołączyła Wirginia. To dobry początek, ale co z pozostałymi 46 stanami? Czy my, jako konsumenci, możemy zapobiec cierpieniu zwierząt? Wiele osób wychodzi z założenia, że ich głos nic nie znaczy, a to olbrzymi błąd. Należy założyć, że gdyby nie działalność obrońców praw zwierząt, los laboratoryjnych czworonogów prawdopodobnie nigdy nie uległby zmianie."
Nowa atrakcja turystyczna odkrywa nieznane fakty o Neapolu,https://www.national-geographic.pl/artykul/nowa-atrakcja-turystyczna-odkrywa-nieznane-fakty-o-neapolu,Unknown,['Odkrycia'],"Neapol to obok Rzymu jedno z najchętniej odwiedzanych włoskich miast. Ruiny Herkulanum i Pompejów co roku przyciągają tłumy turystów, jednak archeolodzy przekonują, że nowa atrakcja turystyczna, której otwarcie zaplanowano na czerwiec 2022 r., ma jeszcze cenniejsze znaczenie dla zrozumienia historii Neapolu. Mowa o Ipogeo dei Cristallini – fragmencie starożytnego cmentarza. Nekropolia jest o ponad 400 lat starsza od pozostałości po Pompejach i… wcale nie została zbudowana przez Rzymian, a przez Greków. Starożytni Grecy budowali grobowce dwukomorowe – w jednej modlili się żałobnicy, a w drugiej spoczywały ciała zmarłych. Archeolodzy odkryli cztery z nich pod ogrodem XIX-wiecznego pałacu w dzielnicy Sanità. Każdy grobowiec ma oddzielne wejście, a fasadę jednego z nich zdobią kolumny w stylu jońskim. To dlatego, że pierwotnie górne komory znajdowały się nie pod ziemią, a na poziomie ulicy. Zapadły się na skutek lawin błotnych, które ustały dopiero w latach 60. XX wieku, po renowacji systemu kanalizacyjnego. Komory nie bez powodu porównuje się do komnat. Zostały wyrzeźbione tak, żeby przypominać prawdziwe pokoje. Nie brakuje w nich kamiennych ławek, a nawet „łóżek” i „poduszek”. Najcenniejsze dla badaczy były jednak zachowane malowidła ścienne. Sztuka starożytnej Grecji jest dobrze znana na całym świece, jednak większość dzieł to rzeźby. Przykłady malarstwa zostały niemal w całości utracone. Pomalowane grobowce rzucają nowe światło na grecką sztukę, która często jest kojarzona z białymi rzeźbami i budynkami. W jednym z nich archeolodzy odkryli pomalowane na szkarłat schody i czerwoną posadzkę. „Poduszki” zostały udekorowane na turkusowo i żółto. Ściany z kolei zdobią bogate freski przedstawiające wazony i naczynia używane w obrzędach pogrzebowych oraz dwie postaci, najprawdopodobniej boga Dionizosa i Ariadnę. Pozostałe trzy grobowce są równie interesujące. Zdobiące je freski zostały jednak zniszczone. Niebawem czeka je renowacja. To nie jedyne grobowce wchodzące w skład starożytnej nekropolii. Około 20 pozostałych odkryto pod innymi zabudowaniami w dzielnicy Sanità. – Jest to przestrzeń o niezwykłym znaczeniu, ponieważ dostarcza nam cennych danych na temat wierzeń i struktury społecznej Neapolis w epoce hellenistycznej i rzymskiej – powiedział Luigi La Rocca, zarządca dziedzictwa archeologicznego miasta, w rozmowie z CNN."
Największa w dziejach Warszawy wystawa szopek krakowskich do zobaczenia na Zamku Królewskim,https://www.national-geographic.pl/artykul/najwieksza-w-dziejach-warszawy-wystawa-szopek-krakowskich-do-zobaczenia-na-zamku-krolewskim-w-warszawie-211217113906,Unknown,"['Historia', 'Ludzie']","Tradycja budowania szopek krakowskich jest żywa w Krakowie od ponad stu lat, a konkursy szopkarskie odbywają się tam co roku, a twórcy szopek prezentują swoje dzieła pod pomnikiem Adama Mickiewicza na Rynku Głównym. Dźwięk hejnału mariackiego rozpoczyna barwny korowód do Muzeum Krakowa, gdzie jury wybiera te najpiękniejsze. "
Na najbardziej odizolowanej wyspie Wielkiej Brytanii obowiązuje inny kalendarz niż w całym kraju,https://www.national-geographic.pl/artykul/na-najbardziej-odizolowanej-wyspie-wielkiej-brytanii-obowiazuje-inny-kalendarz-niz-w-calym-kraju,Unknown,['Ludzie'],"Wyspa Foula to jedno z najciekawszych miejsc w Europie, a może i na świecie. Nie jest polecana przez touroperatorów, a większość przewodników milczy na jej temat i bardzo dobrze, bo tłumy turystów pozbawiłyby to miejsce wyjątkowego klimatu. Zacznijmy od tego, że Foula leży w archipelagu Szetlandów na Oceanie Atlantyckim. Jest jedną z najbardziej odizolowanych zamieszkanych (przez zaledwie 30 osób) wysp Wielkiej Brytanii. Od najbliższej, a zarazem największej wyspy Szetlandów, czyli Mainland, dzielą ją 22 kilometry, a od stałego lądu 172 kilometry. Mieszkańcy Fouli zajmują się przede wszystkim hodowlą owiec oraz kucyków. Sprzyja temu górzyste ukształtowanie terenu. Prawdziwymi zwierzęcymi ambasadorami wyspy są jednak ptaki. Jeżeli do wyspy docierają jacyś turyści, to są to najprawdopodobniej ornitolodzy z różnych zakątków świata. Na Fouli można zaobserwować między innymi maskonury, wydrzyki czy głuptaki. Przy odrobinie szczęścia od czasu do czasu z wybrzeża można dostrzec także orki oceaniczne i morświny zwyczajne.  Liczba przyjezdnych odwiedzających Foulę jest ograniczona. Zakwaterowanie oferują tylko dwa pensjonaty oraz kilka pól kempingowych. Poza wspomnianą bogatą fauną wyspa nie oferuje innych typowych turystycznych rozrywek. Planując tak odległą podróż, należy pamiętać o tym, że na Fouli nie ma Wi-Fi, pubów i barów, ani nawet sklepu z podstawowymi produktami. Goście muszą zabrać wszystko ze sobą. W czasach, kiedy coraz więcej osób skarży się na przebodźcowanie i chroniczne zmęczenie, wypoczynek w takim miejscu może być pożądanym luksusem.  Odizolowana wyspa jest bardzo rzadko odwiedzana przez sąsiadów z archipelagu. Większość Brytyjczyków, o ile w ogóle wie o Fouli, kojarzy ją najprawdopodobniej z kalendarzem juliańskim. W odróżnieniu od reszty kraju skromna populacja wyspy nie przyjęła kalendarza gregoriańskiego. Wyspa Foula to też ostatnie miejsce w Wielkiej Brytanii, w którym mówiono językiem nordyckim, norn. W XVIII w. epidemia ospy zabiła większość mieszkańców wyspy, a kiedy została ponownie zaludniona przez anglojęzycznych Szetlandczyków, norn przestał być używany. Do dziś przetrwały tylko pojedyncze słowa, głównie nazwy ptaków morskich. Solan go oznacza na przykład głuptaka, a maaile północne fulmary. Foula od ponad stu lat jest własnością rodziny Holbourn. Same Wyspy Szetlandzkie tworzą odrębną jednostkę administracyjną Wielkiej Brytanii, a ośrodek administracyjny archipelagu mieści się w Lerwick na Mainland. Mieszkańcy Fouli mogą dostać się do głównego miasta w regionie promem lub samolotem. Lotnisko na najbardziej odizolowanej wyspie funkcjonuje od lat 70. ubiegłego wieku."
Wanda Rutkiewicz – kim była najwybitniejsza polska alpinistka?,https://www.national-geographic.pl/artykul/wanda-rutkiewicz-kim-byla-najwybitniejsza-polska-alpinistka,Daniel Grzegorzek,['Ludzie'],"Wanda Rutkiewicz urodziła się 4 lutego w Płungianach na Litwie, a zaginęła 13 maja 1992 roku. Wybitna polska himalaista i alpinistka. Jej ojcem był inżynier Zbigniew Błaszkiewicz, matką Maria z Pietkunów, siostrą Janina Rutkiewicz, a braćmi Michał i Jurek Rutkiewicz. Po zakończeniu II wojny światowej Wanda Rutkiewicz wraz z rodziną zamieszkała jako repatriantka w Łańcucie, a następnie przeniosła się do Wrocławia. Ukończyła II Liceum Ogólnokształcące we Wrocławiu, gdzie zdała maturę. Następnie podjęła studia na Politechnice Wrocławskiej, gdzie zdobyła tytuł inżyniera na kierunku elektronicznym. Po ukończeniu studiów rozpoczęła pracę w Instytucie Automatyki Systemów Energetycznych. Następnie przeprowadziła się do Warszawy, gdzie podjęła zatrudnienie w Instytucie maszyn Matematycznych. Była dwukrotnie zamężna – w 1970 roku wyszła za mąż za Wojciecha Rutkiewicza (taternika i syna ówczesnego ministra zdrowia Jana Rutkiewicza), z którym wzięła rozwód w 1973 roku. Jej drugim mężem był ustriacki alpinista i lekarz Helmut Scharfetter. Poznali się w trakcie obozu wspinaczkowego jeszcze w latach 60., a w 1981 roku Wanda Rutkiewicz została jego pacjentką, po tym jak złamała udo na skutek upadku podczas zejścia z Elbrusu. Zostali małżeństwem w 1982 roku. Rutkiewicz ze swoim drugim mężem rozwiodła się również po trzech latach. Wanda Rutkiewicz w młodości była dobrze zapowiadającą się siatkarką. Występowała jako atakująca w pierwszoligowej drużynie AZS Wrocław, a także w juniorskiej reprezentacji Polski, której była kapitanem. W latach 70. zdobyła licencję kierowcy rajdowego. Swoją przygodę ze wspinaczką górską rozpoczynała na Ślęży nieopodal Wrocławia oraz w Rudawach Janowickich. W 1962 roku ukończyła kurs taternicki. Była członkinią Klubu Wysokogórskiego we Wrocławiu, wrocławskiej Sekcji Grotołazów oraz Klubu Wysokogórskiego w Warszawie. Rutkiewicz sprawiała wrażenie delikatnej, cichej i nieśmiałej kobiety. Była jednak osobą bardzo ambitną, nieustępliwą, samodzielną, upartą oraz niebojącą się wyrażać własnego zdania. Na ukształtowanie się jej osobowości w pewnym stopniu mogły mieć wpływ traumatyczne doświadczenia z przeszłości – jej brat zmarł na skutek wybuchu miny, a ojciec został zamordowany przez pijanych lokatorów, którym wynajmował pokój w Łańcucie. 24 lipca 1990 roku tragicznie zmarł jej ówczesny partner Kurt Lyncke, który spadł w przepaść podczas wyprawy na Broad Peak. Po tym wydarzeniu na pewien czas alpinistka znienawidziła góry. Potwierdzeniem nieustępliwego charakteru Wandy Rutkiewicz było m.in. wyruszenie na Bont Black z anemią i zestawem zastrzyków z żelazem, a także przejście o kulach do jednej z baz podczas wyprawy na K2. Wanda Rutkiewicz zdobyła Mount Everest 16 października 1978 roku. Co ciekawe tego samego dnia cała Polska emocjonowała się wyborem Karola Wojtyły na papieża. W 1979 roku spotkali się podczas pielgrzymki Jana Pawła II do Polski. Usłyszała wtedy od niego następujące słowa: „Dobry Bóg tak chciał, że tego samego dnia weszliśmy tak wysoko”. Polska himalaistka pisała również artykuły do prasy, a także była autorką książek i filmów o tematyce alpinistycznej, w tym: W 1979 roku Wanda Rutkiewicz została wyróżniona Krzyżem Kawalerskim Orderu Odrodzenia Polski. Wanda Rutkiewicz jest zdobywczynią ośmiu z wszystkich czternastu szczytów o wysokości powyżej 8000 metrów: Przedstawiamy najważniejsze osiągnięcia Wandy Rutkiewicz w kolejności chronologicznej: W 1990 roku Wanda Rutkiewicz postanowiła zdobyć Karakorum i Koronę Himalajów. Chciała w ten sposób zostać trzecim himalaistą na świecie, który zdoła podołać takiemu zadaniu – wcześniej dokonali tego Reinhold Andreas Messner i Jerzy Kukuczka. Postawiła sobie za cel, aby na brakujące osiem szczytów wspiąć się w ciągu kilkunastu miesięcy. Niestety nie dopięła swego, ponieważ poległa na stokach Kanczendzongi (8200 m n.p.m.) na podszczytowych polach śnieżnych."
Makabryczne zwyczaje arktycznych gąbek. Żerują na padlinie sprzed 3 tysięcy lat,https://www.national-geographic.pl/artykul/makabryczne-zwyczaje-gabek-arktycznych-zeruja-na-padlinie-sprzed-3-tysiecy-lat-220211115436,Unknown,['Przyroda'],"Na gąbki arktyczne naukowcy natrafili, badając obszar zwany Grzbietem Langsetha. Grzbiet to rodzaj podwodnej oceanicznej góry powstałej ze skały wulkanicznej. Szczyt Langsetha znajduje się ok. 500–600 metrów pod powierzchnią Oceanu Arktycznego, gdzie temperatura wody tylko nieznacznie przekracza zero stopni Celsjusza. Na tych podwodnych zimnych zboczach naukowcy znaleźli tysiące gąbek zamieszkujących obszar powierzchni 15 km2. Uwagę badaczy zwróciła nie tylko liczebność populacji, lecz także fakt, że niektóre z nich osiągnęły naprawdę imponujące rozmiary, dorastając do metra średnicy. Co więcej, wiele gąbek aktywnie się rozmnażało, wykazując „znaczne pączkowanie”. Takie zachowanie gąbek w zimnym środowisku zaskoczyło naukowców. Postanowili więc sprawdzić, co stoi za ich „sukcesem przetrwania”. Naukowcy wykorzystali sieć kamer i czujników o nazwie Ocean Floor Observation and Batymetry System do nagrywania, fotografowania gąbek arktycznych oraz pozyskania innych danych nt. populacji. W badaniach pomógł też zdalnie sterowany robot nurkujący – Nered Under-Ice. Z jego pomocą badacze zdołali pobrać próbki tkanek gąbek oraz próbki ich otoczenia, w tym wody i podłoża. Gąbki arktyczne od setek lat żyją w bardzo surowych warunkach (fot. Alfred-Wegener-Institut / PS101 AWI OFOS system/Antje Boetius) – Główne pytanie, jakie sobie stawialiśmy, brzmiało: w jaki sposób taka społeczność może przetrwać w tym trudnym obszarze? Postawiliśmy hipotezę, że gąbki mogły wykorzystywać lokalne źródło pożywienia – mówi główna autorka badania Teresa Morganti, mikrobiolożka z Instytutu Maxa Plancka w Bremie. Większość znanych populacji gąbek żyje w okolicy tzw. kominów hydrotermalnych. To szczeliny w powierzchni skorupy ziemskiej, przez które wydostaje się ciepła woda geotermalna. Kominy zapewniają ciepło i składniki odżywcze niezbędne do przeżycia. Jednak na Grzbiecie Langsetha ich aktywność ustała tysiące lat temu. Nie ma też silnych prądów oceanicznych, które mogłyby przynosić pokarm dla gąbek z innych rejonów. Czym więc się żywią? Badania próbek dostarczonych przez robota głębinowego wykazały, że gąbki arktyczne odkryły obfite i bogate w składniki odżywcze źródło pożywienia. To cmentarzysko wymarłych przed setkami lat podwodnych stworzeń, głównie rurkoczułkowców i małży. W próbkach podłoża naukowcy odkryli gęstą biomasę złożoną głównie z białkowo-chitynowych rurek, w których żyły rurkoczułkowce. Autorzy twierdzą, że zwierzęta wymarły, gdy ustała aktywność wulkaniczna napędzająca działanie miejscowych kominów hydrotermalnych. Miało to miejsce ok. 2000–3000 lat temu. Co ciekawe, ślady pozostawione przez gąbki arktyczne na już skamieniałych i opróżnionych „cmentarzyskach” sugerują, że żerują w tym miejscu od setek lat. Wiele zbadanych gąbek liczy ponad 300 lat. Jak to możliwe, że gąbki arktyczne przeżyły setki lat żywiąc się resztkami sprzed tysięcy lat? Po pierwsze niskie temperatury zachowały pozostałości padłych zwierząt w dobrym stanie, nie pozwalając im zamienić się w skamieniałość, ani ulec rozkładowi. Po drugie gąbki mają wyjątkowo wolne tempo metabolizmu, więc nawet niewielka ilość pożywienia wystarcza im na długi czas. Po trzecie i najważniejsze, gąbki arktyczne mogą liczyć na pomoc symbiotycznych bakterii z gromady Chloroflexi. Autorzy badania uważają, że te właśnie bakterie odgrywają najważniejszą rolę w trawieniu starożytnych szczątków i pozyskiwaniu z nich rozpuszczonej materii organicznej, która utrzymuje gąbki w dobrej kondycji. Choć gąbki arktyczne mogłyby ucztować na zwłokach swoich przodków co najmniej kolejne 300 lat, to najprawdopodobniej nie będzie im dane przetrwać tak długo. Zmiany klimatyczne mogą bowiem doprowadzić do ich wymarcia. Powierzchnia oceanu nad Grzbietem Langsetha jest zwykle pokryta warstwą lodu, jednak na skutek globalnego ocieplenia lód topnieje, a do wody dostaje się więcej składników odżywczych. To z kolei może przyciągnąć w ten rejon inne gatunki morskie, które zniszczą lub wyprą gąbki."
"„Kosmiczna anemia”, na którą cierpią astronauci, jest dużo bardziej szkodliwa niż przypuszczaliśmy",https://www.national-geographic.pl/artykul/kosmiczna-anemia-na-ktora-cierpia-astronauci-jest-duzo-bardziej-szkodliwa-niz-przypuszczalismy-220119024410,Unknown,"['Kosmos', 'Odkrycia']","Organizm człowieka produkuje co sekundę nawet 2,4 miliona nowych czerwonych krwinek (erytrocytów). Zastępują one te, które uległy uszkodzeniom, zestarzały się lub zostały utracone. Proces ich produkcji zachodzi w szpiku kostnym. Według najnowszych badań okazało się, że astronauci od momentu opuszczenia ziemskiej atmosfery, tracą aż o 54% więcej erytrocytów. Najnowsze odkrycie zostało opublikowane na łamach magazynu naukowego Naturę Medicine Od samego początku, kiedy pierwsi ludzi polecieli w kosmos, pewne było, że ma to negatywny wpływ na ich organizm. Dopiero najnowsze badania naukowców z Uniwersytetu w Ottawie wykazały, jak bardzo może być to niebezpieczna dla człowieka. Badacze przebadali krew 14 astronautów. Okazało się, że w trakcie półrocznej misji kosmicznej na Międzynarodowej Stacji Kosmicznej (ISS) tracili aż o 54% erytrocytów więcej. - Kosmiczna anemia była zgłaszana od czasów, gdy pierwsi astronauci wrócili na Ziemię. Do tej pory jednak nie wiedzieliśmy, dlaczego tak się dzieje. - mówi dr Guy Trudel, profesor z Uniwersytetu w Ottawie, jeden z autorów najnowszego badania. Próbki pobierano w okresie 2015-2020 od 11 mężczyzn i 3 kobiet. Zbadano również ich krew, rok po powrocie z misji za pomocą testów żelaza we krwi i testów oddechowych opartych o tlenek węgla. Gdy astronauci przebywali w kosmosie, warunki mikrograwitacji miały wpływ na transfer krwi ku górnej części organizmu, a organizm tracił ok. 10% płynów w naczyniach krwionośnych. Do tej pory naukowcy sądzili, że człowiek po pewnym czasie w kosmosie przystosowuje się do nowego środowiska i destrukcja krwinek po mniej więcej 10 dniach normuje się. Naukowcy z Uniwersytetu w Ottawie doszli jednak do zaskakujących wniosków. Erytrocyty są niszczone w dużo większej ilości, ten proces trwa bez przerwy. Co sekundę ponad 3 miliony czerwonych krwinek ulegało destrukcji. Zespół naukowców mierzył proces niszczenia czerwonych krwinek poprzez analizę ilości tlenku węgla, który był w próbkach wydychanego powietrza astronautów. Jedna cząsteczka CO powstaje ze zniszczenia jednej cząsteczki hemu, który występuje między innymi w heboglobinie. Dzięki tej obserwacji mogli oszacować jak szybko erytrocyty są niszczone w trakcie pobytu w kosmosie. Z drugiej strony, badacze nie byli w stanie zmierzyć produkcji czerwonych krwinek. Logicznie rzecz biorąc musiała być ona zwiększona, ponieważ w przeciwnym razie dochodziłoby do bardzo ciężkiej anemii już po kilku dniach w przestrzeni kosmicznej. - Na szczęście mniejsza liczba erytrocytów w kosmosie nie stanowi aż tak dużego problemu w warunkach mikrograwitacji. - stwierdza dr Trudel. - Jest jedno ale. Podczas lądowania zarówna na Ziemi, jak i innych planetach, „kosmiczna anemia” znacznie wpływa na kondycję, siłę i wytrzymałość astronautów. Dopiero wtedy skutki tego schorzenia są odczuwalne, ponieważ muszą ponownie przystosować się do warunków grawitacyjnych. - konkluduje dalej dr Trudel. Zmiany są długotrwałe, lecz nie są nieodwracalne. Stopień destrukcji czerwonych krwinek zaczyna spadać po około trzech lub czterech miesiącach. Jednak po roku organizmy astronautów wciąż niszczą jeszcze ok. 30% erytrocytów."
Brązowy karzeł o nazwie „Wypadek” zadziwia astronomów,https://www.national-geographic.pl/artykul/brazowy-karzel-o-nazwie-wypadek-zadziwia-astronomow,Unknown,"['Kosmos', 'Nauka']","Brązowy karzeł to bardzo specyficzny typ ciała niebieskiego, które można określić jako nieudaną gwiazdę. To obiekt, który jest u progu zapłonu fuzji jądrowej i zostania gwiazdą, brakuje mu jednak do tego wystarczającej masy (brązowe karły mają zazwyczaj jedynie 8% masy naszego Słońca). Proces jego formowania przebiega tak, jak w przypadku gwiazdy, jednak tylko do pewnego momentu. Nigdy bowiem nie zostaje osiągnięta masa konieczna do tego, by wodór w jego jądrze został przekształcony w hel i by rozpoczęło się typowe dla gwiazd spalanie. Tak naprawdę, brązowe karły są po prostu planetami  – olbrzymami, z jedną różnicą. Są one zdolne do syntezy deuteru. Pierwszy obiekt tego typu, został zaobserwowany dopiero w 1995 roku.  Nie dość, że brązowe karły są wyjątkowe same w sobie, obiekt o którym mowa – „Wypadek”, jest osobliwy podwójnie. Chodzi o okoliczności jego odkrycia. Dan Caselden, dzięki któremu świat dowiedział się o istnieniu tego specyficznego ciała, jest astronomem–amatorem. Brał udział w zdalnym wyszukiwaniu interesujących danych pochodzących z obserwacji prowadzonych przez teleskopy należące do NASA, na swoim domowym komputerze. Jest to możliwe dzięki programowi NASA o nazwie „Backyard Worlds: Planet 9” (w wolnym tłumaczeniu: Światy z naszego podwórka: Planeta 9), który pozwala każdemu na dostęp do materiałów z obserwacji w celu ich analizy. Po wykryciu obiektu, zgodnie z procedurą, Caselden skontaktował się naukowcami prowadzącymi projekt. Okazało się, że to, co zwróciło jego uwagę, istotnie jest ciałem niebieskim i to naprawdę wyjątkowym. Poruszało się ono z bardzo dużą prędkością – 200 kilometrów na sekundę i emitował słabe światło. Oficjalna nazwa jaką mu nadano, to „WISE 1534-1043”, ale ze względu na okoliczności jego odkrycia i niecodzienne cechy, przylgnęło do niego inne określenie: „Accident”, czyli właśnie „Wypadek”.

Brązowe karły to obiekty, których masa jest około od 13 do 75 razy większa od masy Jowisza. Ich temperatura może wynosić od nieco poniżej 200 stopni do około 2000 stopni Celsjusza. Ponieważ nie posiadają one własnego źródła ciepła, brązowe karły wytracają powoli temperaturę przez okres miliardów lat. Ich temperatura jest tym, co wyróżnia je przy obserwacjach. Z jej powodu bowiem, emitują one bowiem promieniowanie podczerwone intensywniej niż w innych długościach fal, co pozwala je wyróżnić spośród innych ciał niebieskich. Co ciekawe, pomimo nazwy są z reguły pomarańczowe lub czerwone, a nie brązowe. Podobnie jak planety, brązowe karły posiadają atmosferę, która zwykle jest pełna gwałtownych burz. To bardzo użyteczna dla naukowców cecha, bowiem przy jej pomocy można określić prędkość wiatrów jakie wieją na brązowych karłach. W jednym z takich badań oszacowano prędkość wiatru na jednym z takich obiektów na ponad 2300 kilometrów na godzinę. To ponad pięć razy więcej niż na Jowiszu."
Skarb z czasów Konstantyna Wielkiego w rękach archeologa amatora. Miejsce i data pochodzenia są zastanawiające,https://www.national-geographic.pl/artykul/archeolog-amator-znalazl-skarb-z-czasow-konstantyna-wielkiego-miejsce-i-data-pochodzenia-sa-zastanawiajace-220512114040,Unknown,"['Odkrycia', 'Historia']","Naukowcy często kojarzą się z wynalazcami lub osobami pracującymi w laboratoriach. Poniekąd to prawda, archeolodzy jednak najczęściej odkrywają prawdę o świecie w terenie, podczas prac wykopaliskowych. Nierzadko pozornie mało ważne znaleziska rzucają nowe światło na życie naszych przodków. Polscy archeolodzy to światowa czołówka. Na koncie mają między innymi pionierskie prace badawcze w egipskiej Aleksandrii czy odkrycie pierwszego królewskiego grobowca władcy Majów. Jeśli pasjonujesz się archeologię, warto uzupełnić biblioteczkę o książki poświęcone najciekawszym odkryciom. Archeologia to jedna z najbardziej fascynujących dziedzin nauki. Nic więc dziwnego, że w poszukiwanie skarbów na całym świecie bawią się również amatorzy. Teoretycznie wystarczy do tego tylko profesjonalny wykrywacz metalu. Co prawda wykopaliska w chałupniczych warunkach rzadko kończą się spektakularnie, ale nie brakuje wyjątków. Przekonał się o tym Daniel Lüdin. Skarb znaleziono w okolicach zamku Widenstein. fot. Archäologie Baselland We wrześniu 2021 r. archeolog amator przeszukiwał fragment lasu w Bubendorf w Szwajcarii, w pobliżu zamku Wildenstein. Po tym, jak wykrywacz metalu zaczął sygnalizować, że coś kryje się pod ziemią, zaczął kopać. Tak trafił na gliniany garnek wypełniony 1290 monetami. W przypadku takich znalezisk obowiązuje konkretny protokół postępowania. Zgodnie z nim Lüdin zakopał garnek z monetami i skontaktował się ze specjalistami. Lokalni eksperci ocenili, że odnaleziony przez niego skarb pochodzi z IV w. W tym czasie obecna Szwajcaria znajdowała się w granicach Cesarstwa Rzymskiego pod panowaniem cesarza Konstantyna Wielkiego. Mimo że monet było ponad tysiąc, ich wartość wcale nie jest oszałamiająca. To dlatego, że powstały głównie ze stopu miedzi z domieszką srebra. Szacuje się, że skarb z garnka odpowiadał dwóm ówczesnym pensjom żołnierza. Archeolodzy przyznają, że monety z czasów Cesarstwa Rzymskiego nie są rzadkim odkryciem. W czasach wojen ludzie często zakopywali swoje kosztowności w ziemi i najczęściej do nich nie wracali. Te znalezione w Szwajcarii datuje się jednak na lata 332–335. Był to okres względnego dobrobytu, kiedy ukrywanie pieniędzy nie było popularną praktyką. Dlatego też z tego czasu nie zachowało się zbyt wiele cennych przedmiotów. Odkrycie jest więc wyjątkowe. Bubendorf, Münztopf  by  Archäologie Baselland  on Sketchfab Badania monet tomografią komputerową wykazały, że w skrytce, w której znajdowały się pieniądze, był też kawałek bydlęcej skóry. Miał ją rozdzielać, co z kolei wskazuje na to, że monety mogły należeć do dwóch różnych osób lub rodzin. Nie ma pewności, dlaczego garnek został zakopany. Archeolodzy nie wykluczają, że mogła to być ofiara. Podobne rytuały miały zapewnić dobrobyt i urodzaj. Cesarstwo Rzymskie było starożytnym imperium, skupionym wokół miasta Rzym. Powstało w 27 p.n.e. po upadku Republiki Rzymskiej i trwało aż do ostatecznego rozpadu V wieku n.e.Upadek Cesarstwo Rzymskiego datuje się na 476 r., kiedy to niemiecki wódz Odoaker obalił ostatniego cesarza Romulusa Augustulusa. Do kryzysu imperium przyczyniły się także: wielka wędrówka ludów, słabnąca armia i władza cesarska, oraz pogłębiający się kryzys ekonomiczny. Triumfy i kulisy upadku Cesarstwa Rzymskiego do dziś fascynują nie tylko historyków, ale też filmowców. Temat ten często pojawia się na dużym i małym ekranie. Źródło: Archäologie Baselland"
Napięta sytuacja na orbicie. Czy to koniec amerykańsko-rosyjskiej współpracy kosmicznej?,https://www.national-geographic.pl/artykul/napieta-sytuacja-na-orbicie-czy-to-koniec-amerykansko-rosyjskiej-wspolpracy-kosmicznej-220228032417,Unknown,['Kosmos'],"„Panowie, jak już sobie planujecie sankcje, sprawdźcie, czy ci, którzy się tym zajmują, nie mają przypadkiem choroby Alzheimera. Tak na wszelki wypadek, aby wasze sankcje nie spadły wam przypadkiem na głowę. I to dosłownie. Więc na razie, jako wasz partner, sugeruję, abyście się przestali zachowywać jak nieodpowiedzialni gracze i odpuścili sobie te sankcje. To taka przyjacielska rada” – napisał 24 lutego na Twitterze Dmitrij Rogozin, szef rosyjskiej agencji kosmicznej Roskosmos. Rogozin, mimo nieustannie malejącego znaczenia rosyjskiego programu kosmicznego, próbuje grać z pozycji siły. Podkreśla, że amerykańskie sankcje na komponenty techniczne trwają już od 2014 roku, od aneksji Krymu. A mimo to Rosja świetnie sobie radzi, korzystając z własnych możliwości. „Chcecie zniszczyć naszą współpracę na stacji kosmicznej? Przecież już to robicie, ograniczając wymianę między ośrodkami szkolenia kosmonautów i astronautów. A może chcecie sami zarządzać stacją kosmiczną? To wytłumaczcie prezydentowi Bidenowi, bo może tego nie wie. Korygowanie orbity stacji kosmicznej, unikanie niebezpiecznych śmieci kosmicznych, którymi wasi utalentowani biznesmeni zaśmiecili orbitę okołoziemską możliwe jest tylko dzięki silnikom rosyjskich statków transportowych Progress. Jeżeli zablokujecie współpracę z nami, to nikt nie uchroni ISS przed niekontrolowanym wejściem w atmosferę i upadkiem na terytorium Stanów Zjednoczonych lub… Europy. Możliwe, że 500-tonowa stacja spadnie na Indie lub Chiny. Podejmujecie takie ryzyko? Stacja kosmiczna nie przelatuje nad terytorium Rosji, więc ryzyko jest po waszej stronie. Jesteście na nie gotowi?” – pyta Rogozin. Czy te groźby mają pokrycie? Czy ogromna, porównywalna wielkością do rozmiarów boiska na stadionie Camp Nou stacja orbitalna ISS naprawdę jest zagrożona? O czym konkretnie mówi szef Roskosmosu? Odnosi się przede wszystkim do wykorzystania rosyjskiego modułu Zaria. Jest on wyposażony w napęd, który reguluje orbitę ISS. Pozwala unikać pędzących śmieci kosmicznych oraz naturalnej deorbitacji stacji, która stopniowo wytraca wysokość, trąc o resztki atmosfery ziemskiej. Jednak Zaria jest integralną częścią stacji, nie można jej odłączyć. Ale załóżmy, że kosmonauci otrzymają zakaz użycia silników manewrowych ISS. Czy reszta partnerów poradzi sobie z utrzymaniem Domu w Kosmosie na właściwym kursie? – Groźby Roskosmosu mają niewielkie przełożenie na rzeczywistość. Naturalnie moduł Zaria zapewnia orientację w przestrzeni i możliwość manewrowania. Jednak z drugiej strony energia dla stacji jest generowana w amerykańskim module Unity. A bez energii pochodzącej z tego modułu, rosyjska część stacji ma niewystarczającą ilość własnej energii do działania – mówi dr Łukasz Kaczmarek-Kurczak z Centrum Studiów Kosmicznych Akademii Leona Koźmińskiego. Zaopatrzenie stacji też nie jest problemem. Do stacji dokują cztery nie należące do Rosji statki z zaopatrzeniem: Wedle ostatnich doniesień Dragon może też tymczasowo służyć jako moduł napędowy ISS i korygować jej kurs. W nowy moduł typu Zvezda może zostać też przekształcony europejski statek ATV. Pod względem prawnym Rosja ma również małe pole manewru w kwestii ISS. – Zgodnie z artykułami nr 6 i 23 umowy o powołaniu i działaniu Międzynarodowej Stacji Kosmicznej, zmiana przynależności krajowej modułów i ich odsprzedanie, czy też modyfikacja (zwana w artykule 14. ewolucją), podlegają konsultacjom. Samo odejście od umowy o ISS na podstawie art. 28 wymaga uprzedzenia pozostałych partnerów o przynajmniej rok przed dokonaniem jakichkolwiek działań. Jednak można założyć, że Rosja nie będzie przejmowała się umowami międzyrządowymi, a taką jest umowa o ISS, i zwyczajnie wyda rozkaz odłączenia – mówi Kamil Muzyka, specjalizujący się w prawie kosmicznym doktorant w Instytucie Nauk Prawnych PAN. Jednak, jak podkreśla dr Kaczmarek-Kurczak, Rosjanie grożą odłączeniem się od programu ISS już przynajmniej od 2014 roku. Był to jeden z powodów, dla których rozwinięto projekt Dragon oraz możliwość zaopatrywania ISS amerykańskimi rakietami. – W dłuższym okresie na pewno przyspieszy budowa stacji komercyjnej i modułów firmy Axiom, stacji Lunar Gate oraz planowana deorbitacja ISS. Stacja na pewno nie spadnie w sposób niekontrolowany, bo podwyższaniem jej orbity już od dawna zajmowały się np. pojazdy europejskie ATV – uspokaja dr Kaczmarek-Kurczak. Obecna sytuacja bez wątpienia odbije się na przemyśle kosmicznym i idei pokojowej współpracy na rzecz eksploracji i badań kosmosu. Już teraz na całym świecie słychać głosy wzywające do zaniechania wszelkiej współpracy, w tym tej naukowej, z Rosją."
Nowozelandzkie larwy chrząszczy huhu zawierają więcej białka niż wołowina. Czy owady to jedzenie przyszłości?,https://www.national-geographic.pl/artykul/nowozelandzkie-larwy-chrzaszczy-huhu-zawieraja-wiecej-bialka-niz-wolowina-czy-owady-to-jedzenie-przyszlosci-220218075333,Unknown,"['Przyroda', 'Nauka|National Geographic > Ludzie']","Żyjące w Nowej Zelandii chrząszcze huhu (Prionoplus reticularis) to okazałe owady, osiągające kilka centymetrów długości. Należą do rodziny kózkowatych. Ich larwy żywią się martwym drewnem i osiągają długość do 7 cm. Larwy te są jadalne. Wchodziły w skład tradycyjnej diety Maorysów, rdzennych mieszkańców Nowej Zelandii. W smaku przypominają masło orzechowe. Teraz nowozelandzcy naukowcy z Uniwersytetu Otago postanowili sprawdzić, jakie składniki odżywcze zawierają larwy huhu. Wyniki badań, opublikowane w czasopiśmie naukowym International Journal of Food Science and Technology, okazały się zaskakujące. Ruchita Rao Kavle, doktorantka z Uniwersytetu Otago, zmierzyła zawartość makroskładników i substancji mineralnych. Zgodnie z przewidywaniami okazało się, że larwy huhu zawierają dużo tłuszczu. – Jednak najbardziej wyróżniała je zawartość białka – wyjaśnia Ruchita Rao Kavle. Zależnie od stadium rozwojowego białko stanowiło od 26,2 do 30,5 proc. masy larw. To znacznie więcej niż inne produkty: – Larwy zawierały też wiele cennych substancji mineralnych, zwłaszcza manganu, magnezu, fosforu, żelaza, cynku i miedzi – wylicza Ruchita Rao Kavle. Z jej obliczeń wynika, że 75 larw huhu (170 g) zawiera tyle samo pełnowartościowego białka, co porcja 230 g wołowiny. Oczywiście u wielu osób larwy mogą budzić obrzydzenie. Można jednak zrobić z nich pastę lub zmielić je na mączkę. Larwy huhu nie są na razie dostępne w sprzedaży. Jednak od wielu lat prowadzone są udane próby masowej hodowli jadalnych owadów. Należą do nich m.in. świerszcze, szarańcza, larwy mączników, drewnojadów czy much Hermetia illucens. Owady są powszechnie spożywane na całym świecie. Naukowcy z Meksyku skatalogowali 1700 gatunków owadów, w których gustują mieszkańcy ponad 100 krajów. Znajdują się one przede wszystkim w strefie równikowej i zwrotnikowej, bo tam bezkręgowców jest najwięcej i są one największe. Na talerze trafiają m.in. półmetrowe dżdżownice, kilkunastocentymetrowe wije i chrząszcze wielkości małych ptaków. Hodowla owadów jest wydajniejsza i mniej obciążająca dla środowiska niż hodowla bydła, trzody chlewnej czy drobiu. Możliwe, że w przyszłości preparaty białkowe z larw takich jak huhu zastąpią mięso w potrawach i przetworach."
"Ludzkie oczy i mózg potrafią widzieć rzeczy, których tak naprawdę nie ma. Również na Marsie",https://www.national-geographic.pl/artykul/ludzkie-oczy-i-mozg-potrafia-widziec-rzeczy-ktorych-tak-naprawde-nie-ma-rowniez-na-marsie,Unknown,"['Kosmos', 'Nauka']","
Podczas bliskiego zbliżenia Marsa do Ziemi w 1877 r. włoski astronom Giovanni Schiaparelli spojrzał przez swój teleskop i zaobserwował linie na powierzchni Marsa. Włoskie słowo, którego użył w odniesieniu do nich, „canali"", oznaczające po prostu kanały, zostało tak właśnie przetłumaczone na język angielski, co doprowadziło wielu w anglojęzycznym świecie do wniosku, że na Marsie istniała inteligentna cywilizacja, które zbudowała tam system wodnych kanałów. To błędne przekonanie zostało dodatkowo spopularyzowane przez astronoma o nazwisku Percival Lowell, który w 1895 roku przedstawił rysunki kanałów w książce zatytułowanej „Mars"" i uargumentował swoją pełną teorię w kolejnej książce p.t. „Mars jako siedlisko życia"" z 1908 roku. Mit ten był dalej podsycany.  Teoria ta została w końcu obalona na początku XX wieku, kiedy to wykazano, że marsjańskie „kanały"" były jedynie złudzeniami optycznymi. Kiedy patrzy się na nie przez słabej jakości teleskopy, punktowe elementy, takie jak góry i kratery na Marsie, wydają się być połączone ze sobą liniami. Później, analiza spektroskopowa światła pochodzącego z Marsa wykazała, że na jego powierzchni nie ma wody (a na pewno nie w stanie płynnym i nie przez cały czas).   
Wszystko zaczęło się w 1976 roku, kiedy NASA opublikowała zdjęcie interesująco wyglądającej góry na Marsie, wykonane przez sondę kosmiczną Viking 1.  Ilustracja była opatrzona podpisem, który opisywał formację jako wydającą się mieć... oczy i nozdrza. Ponad 30 lat później, „twarz na Marsie"" nadal inspiruje mity i teorie spiskowe, z wieloma ludźmi wciąż błędnie wierzącymi, że jest to sztuczna struktura zbudowana przez starożytną marsjańską cywilizację. Trzeba przyznać, że z góry, dzięki grze światła i cienia, ta formacja skalna rzeczywiście przypomina ludzką twarz. Jednak patrząc z innego kąta, tak jak zrobiła to sonda Mars Express Orbiter i inne statki kosmiczne, góra ta jest wyraźnie tylko góra, i nie przypomina twarz w ogóle. Wyjaśnieniem zjawiska, które sprawia, że widzimy ludzkie twarze tam, gdzie ich nie ma jest „pareidolia”. To naukowy termin określający widzenie twarzy (lub też innych konkretnych obiektów) tam, gdzie ich nie ma. Pareidolia twarzy zdarza się, jak twierdzą naukowcy, jako produkt uboczny naszej podwyższonej wrażliwości na szczegóły ludzkich twarzy. Innym przykładem pareidolii jest sytuacja z 2007 roku, kiedy to łazik NSA, Spirit uchwycił niezwykły widok na Czerwonej Planecie. Skała wyglądała jak ludzka postać ubraną w szatę. Spirit uchwycił panoramiczny widok płaskowyżu znajdującego się w wewnętrznej niecce pasma o nazwie Wzgórz Columbia wewnątrz krateru Gusev. Oczywiście, „człowiek"" na zdjęciu to tylko skała, która w naszych mózgach przybiera ludzką postać z powodu właśnie pareidolii.   
W 2001 roku, nie byle kto, bo słynny pisarz science fiction, Arthur C. Clarke, współtwórca „2001: Odysei kosmicznej"", ogłosił, że zauważył płaty roślinności, w tym drzewa, na nowych zdjęciach Marsa wykonanych przez krążącą na orbicie Marsa sondę Mars Global Surveyor. „Jestem całkiem poważny, kiedy to mówię! Spójrzcie naprawdę uważnie na te nowe zdjęcia Marsa"" - powiedział wtedy Clarke i dodał: „Coś faktycznie porusza się i zmienia wraz z porami roku, co sugeruje moim zdaniem, istnienie roślinności. Wciąż mam nadzieję, że znajdziemy tam jakichś Marsjan, trzymających w górze znak z napisem Jankesi wynocha!”. To, co Clarke interpretował jako drzewa i gałęzie, to coś, co geolodzy zajmujący się Marsem nazywają „pająkami"". Rzeczywiście, wyglądają one trochę jak gałęzie i zmieniają się sezonowo, ale przyczyną tego jest sezonowe topnienie czap lodowych składających się z dwutlenku węgla, które znajdują się na biegunach Marsa. Kiedy sublimat lodowy CO2 zamienia się w gaz, spływa wzdłuż ścieżek, które z orbity mogą wyglądać jak las."
"W Izraelu odnaleziono skrytkę niezwykle rzadkich, skradzionych antyków. Jaka była ich wartość?",https://www.national-geographic.pl/artykul/w-izraelu-odnaleziono-skrytke-niezwykle-rzadkich-skradzionych-antykow-jaka-byla-ich-wartosc-220525042010,Unknown,"['Ludzie', 'Historia']","Większość cennych antyków skradziono na Zachodnim Brzegu. Izraelski Urząd ds. Ochrony Zabytków (IAA) przekazał, że w kryjówce znajdowały się między innymi starożytne tabliczki z pismem klinowym, figurki z brązu, ceramiczne naczynia, starożytna biżuteria, antyczne pierścienie i blisko 1800 monet z wizerunkiem. Policja skonfiskowała ten skarb od handlarza antykami, który prowadził swoją działalność w Modi’in-Makkabbim-Re’ut. To miasto, które położone jest w Dystrykcje Centralnym Izraela, ok. 40 kilometrów na południowy-wschód od Tel Awiwu. W trakcie przesłuchania okazało się, że handlarz kupował przedmioty od złodziei i szabrowników, którzy okradali domy i stanowiska archeologiczne na Zachodnim Brzegu. Następnie przemycali swoje łupy na teren Izraela. Mężczyzna przyznał się, że zamierzał sprzedać drogocenne skarby poza granicę kraju. Izraelskie organy ścigania ustaliły, że handlarz już od dłuższego czasu zajmował się nielegalnym skupem kradzionych antyków. Funkcjonariusze twierdzą, że w przeszłości udało mu się sprzedać zabytki, których miejsce powinno być w narodowych muzeach lub galeriach sztuki. Zarzuca mu się nielegalny handel antykami i przemyt. W komunikacie prasowym izraelskiego urzędu ds. zabytków (IAA) czytamy, że na niektórych przedmiotach wciąż widać było świeżą ziemię, co wskazuje na fakt, że zostały niedawno wykopane. Rzecznik prasowy przekazał mediom, że zawartość skrzynki jest niezwykle ważna dla dziedzictwa narodowego Izraela. – To bardzo zatrważające, że są ludzie, którzy z narodowego dziedzictwa Izraela robią nielegalny biznes. W ten sposób na pewno utraciliśmy wiele wartościowych skarbów, których być może już nigdy nie odzyskamy – mówili przedstawiciele IAA podczas konferencji prasowej. Eli Escozido, dyrektor IAA dodał również, że do przypadków nielegalnego przemytu zabytków dochodzi w Izraelu bardzo często. – Te antyki należą do państwa i ludności Izraela. Każdy przedmiot to niepowtarzalna okazja do poznania naszej historii i naszego dziedzictwa – mówił. Na kilku spośród wielu monet wybito wizerunek Szymona Bar-Kochby. Eksperci przyznają, że są to niezwykle rzadkie przedmioty. W skrytce handlarza znajdowała się również moneta z czasów wojny żydowskiej z lat 66–73 n.e. Było to powstanie przeciwko panowaniu rzymskiemu w Judei. Ostatecznie zakończyło się ono klęską Żydów, doprowadziło do regularnej wojny i zniszczenia całego kraju. Na awersie widnieją słowa „Shekel Yisrael II”, a na rewersie roślina granatu z napisem „Święty Izrael”. Niektóre skarby były już zapakowane i zaadresowane do różnych osób poza granicami kraju. Służby twierdzą, że były już praktycznie gotowe do wysyłki. Szymon Bar-Kochba był potomkiem rodu Dawida. Stanął na czele powstania przeciwko Imperium Rzymskiemu w 132 roku. Przyczyną buntu były dwa dekrety cesarza Hadriana, które uderzały w ludność żydowską. Po wybuchu powstania Bar-Kochba założył niepodległe państwo żydowskie i mianował się księciem Izraela. W początkowej fazie walk powstańcy odnosili zwycięstwa nad Cesarstwem, a Bar-Kochba zaczął być przez niektórych nazywany mesjaszem. Straty Rzymian były bardzo duże. Żydowscy wojownicy walczyli bardzo zaciekle. Udało im się wyzwolić spod panowania Imperium cały obszar prowincji wraz z Jerozolimą i ruinami Świątyni. Żydom udało się zdobyć prawie 50 twierdz oraz ok. 1000 miast i wsi."
Temperatura na Księżycu: czy jest zabójcza dla człowieka? Dlaczego astronauci muszą mieć kombinezony?,https://www.national-geographic.pl/artykul/temperatura-na-ksiezycu-czy-jest-zabojcza-dla-czlowieka-dlaczego-astronauci-musza-miec-kombinezony,Artur Białek,['Kosmos'],"Nauka dostarcza coraz więcej informacji na temat naturalnego satelity Ziemi. Dzięki pracy naukowców z NASA poznaliśmy temperaturę panującą na Księżycu. Spodziewacie się ekstremalnych wartości? Słusznie, jednak dane zarejestrowane przez sondę LRO każą na nowo określić znaczenie tego słowa. Na Księżycu nie występują ziemskie zjawiska pogodowe. Nie oznacza to jednak, że nie ma ich tam wcale. Wymieniając składniki pogody, które można zaobserwować na Srebrnym Globie, należy wskazać przede wszystkim na temperaturę. Trzeba jednak stanowczo podkreślić, że nie mówimy tu o typowo ziemskich warunkach. W porównaniu z temperaturą panującą na Księżycu, nawet najbardziej ekstremalne odczyty, zarejestrowane na naszej planecie, wyglądają całkiem normalnie. W przeciwieństwie do Ziemi, Księżyc nie ma atmosfery. Oznacza to, że na Srebrnym Globie nie występuje zjawisko izolowania ciepła. Co za tym idzie, temperatura na Księżycu zależy od tego, czy na jego tarczę padają aktualnie promienie słoneczne. Z tego względu, podlega znacznym dobowym wahaniom, przy czym słowo „znaczne” należy w tym przypadku rozpatrywać w zupełnie innych kategoriach niż te, do których jesteśmy przyzwyczajeni. Najniższa temperatura zarejestrowana dotychczas na Ziemi to minus 98 stopni Celsjusza. Pomiar został dokonany na lodowcowej wyżynie Antarktydy Wschodniej. Najwyższa zarejestrowana wartość przekracza 80 stopni Celsjusza. Odnotowano ją na pustyni Sonora w Meksyku i pustyni Lut w Iranie. To przekłada się na amplitudę wynoszącą 178 stopni Celsjusza. Należy jednak wyraźnie podkreślić, że to wartości ekstremalne, rejestrowane wyłącznie na niewielkim obszarze naszej planety. W rejonach zamieszkałych, różnica temperatury między najcieplejszym a najchłodniejszym miejscem jest znacznie niższa. Jak to się ma do klimatu panującego na Srebrnym Globie, gdzie nie ma atmosfery? Okazuje się, że na Księżycu przez cały czas panują warunki, które są zabójcze dla człowieka. Misja sondy Lunar Reconnaissance Orbiter (LRO) rozpoczęła się w 2009 roku. Od tego czasu, zainstalowane na statku instrumenty badały warunki panujące na Księżycu. Odczyty pozwoliły wysnuć naukowcom zaskakujące wnioski.  W ciągu księżycowego dnia, czyli gdy Srebrny Glob jest oświetlony promieniami Słońca, temperatura w okolicy równika osiąga wartość dochodzącą do 120 stopni Celsjusza. Na nieoświetlonych obszarach najbliższego Ziemi obiektu, temperatura spada do ok. minus 130 stopni Celsjusza.  To niewyobrażalne wartości. Jednak nie można przemilczeć faktu, że na Księżycu są też miejsca, gdzie przez cały czas panuje jeszcze niższa temperatura. Jeszcze niższa, czyli dochodząca do minus 253 stopni Celsjusza! Te niewyobrażalne warunki sonda LRO zarejestrowała w obszarze biegunów Srebrnego Globu. Przebieg osi Księżyca sprawia, że światło słoneczne nigdy tam nie dociera. W rezultacie, powstały tam obszary trwale zacienione, zbudowane z nieerodujących szczelin i kraterów. 120 stopni Celsjusza w słońcu i minus 130 stopni Celsjusza w cieniu. Nie trzeba być naukowcem by zrozumieć, dlaczego ludzie, którzy w 1969 roku zdobywali Księżyc, mieli na sobie specjalne kombinezony. Nie chodziło tylko o zapewnienie odpowiednich warunków tlenowych. Bez specjalnie zaprojektowanej warstwy izolacyjnej, Neil Armstrong i Edwin Aldrin byliby martwi po kilku chwilach. Każdy baczny obserwator filmów dokumentalnych o misjach kosmicznych z całą pewnością zauważył, że astronauci nie zdobywają przestrzeni w tych samych kombinezonach, w których startują z Ziemi. Te mają kolor pomarańczowy, natomiast skafandry, w których poruszają się w kosmosie, zawsze są białe. W tym przypadku kolor ma ogromne znaczenie. Pomarańczowy kombinezon wyraźnie wyróżnia się na tle nieba lub wody. Jeżeli więc w trakcie startu lub lądowania wystąpią nieprzewidziane okoliczności, łatwiej będzie namierzyć załogę. Biały kolor kosmicznych skafandrów służy natomiast ochronie przed promieniowaniem słonecznym poza ziemską atmosferą. Brak naturalnej osłony sprawia, że ciała astronautów są narażone nie tylko na ekstremalne temperatury, ale także na szkodliwe promieniowanie, mogące wywołać silne oparzenia i uszkodzenia na poziomie komórkowym. Czemu służą ekstremalnie kosztowne badania księżycowego klimatu? Odpowiedź jest prosta. Informacje na temat temperatury panującej na Srebrnym Globie mogą dać odpowiedź na wiele pytań na temat Księżyca, które do tej pory stanowiły zagadkę. W tym miejscu należy wskazać na następujące kwestie:"
Jak wygląda Boże Narodzenie w Betlejem? Nie zawsze jest hucznie,https://www.national-geographic.pl/artykul/jak-wyglada-boze-narodzenie-w-betlejem,Unknown,['Ludzie'],"Na przełomie listopada i grudnia w Betlejem zaczyna robić się tłoczno. Do niewielskiego miasta położonego zaledwie 10 km na południe od Jerozolimy przyjeżdżają turyści z całego świata. W tym roku podobnie jak w poprzednim, przez pandemię sytuacja wygląda zupełnie inaczej. Obecnie Bazylikę Narodzenia Pańskiego odwiedza więcej muzułmanów niż chrześcijan. Z zagranicy nie ma prawie nikogo. W pewnym sensie to dobrze dla nielicznych odwiedzających świątynię. Mogą w spokoju podziwiać efekty kończących się prac restauratorskich, w tym złocony ikonostas niedawno przywrócony do dawnej świetności. Gdyby nie pandemia schody prowadzące do groty, w której Maria miała urodzić Jezusa, o tej porze roku byłyby zatłoczone. Teraz są jednak puste. To już drugi rok z rzędu, kiedy obchody Bożego Narodzenia w tym szczególnym miejscu są tak skromne. Co prawda 1 listopada władze Izraela otworzyły granice dla zaszczepionych przyjezdnych, ale zaledwie trzy tygodnie później, po wykryciu nowego wariantu COVID-19 w Afryce, wrócono do poprzednich obostrzeń. Betlejem jest położone w Autonomii Palestyńskiej, jednak większość zagranicznych turytów korzysta z portu lotniczego Ben Guriona w Tel Awiwie, dlatego obowiązują ich izraelskie ograniczenia w podróżowaniu.  Zakaz wjazdu został przedłużony do 29 grudnia, a to poważny cios dla miejscowej gospodarki, która jest napędzana przez turystów. Według palestyńskich urzędników ds. turystyki najbardziej ruchliwym dniem, jaki kiedykolwiek odnotowano w Bazylice Narodzenia Pańskiego, była ostatnia sobota listopada dwa lat temu. Wówczas świątynię odwiedziło 12 tys. gości, głównie z zagranicy. Po rekordowym sezonie w 2019 r. właściciele gastronomii i hoteli liczyli na kolejne owocne miesiące. Zamiast nich przyszła pandemia. W ostatnich tygodniach kościół odwiedzało średnio 150 osób dziennie. Większość z nich to miejscowi. Duża część sklepików z pamiątkami i restauracji wokół Manger Square, głównego placu w Betlejem, skróciła godziny otwarcia. Właściciele tłumaczą, że skoro w mieście praktycznie nie ma turystów, to nie muszą wstawać wcześnie rano, żeby otwierać lokale. Spośród wszystkich stoisk z upominkami, najbardziej kultowe to Nissan Bros. Bethelehem New Store. Ogromny, odświętnie udekorowany sklep dla wielu turystów jest jednym z obowiązkowych punktów wycieczki do Betlejem. Można w nim kupić między innymi drewniane szopki i inne figurki przedstawiające Jezusa oraz świętych. Normalnie w Betlejem, jak na ironię, niełatwo znaleźć miejsce noclegowe, a przynajmniej w ostatniej chwili. Podróżnych jest tak wielu, że pokoje należy rezerwować odpowiednio wcześniej. Jeden z największych hoteli w mieście to Hotel Bethlehem. Obiekt oferuje 220 pokoju. Przed wybuchem pandemii niemal co noc wszystkie były zajęte. Obecnie goście zajmują tylko kilka z nich.  Kilka tygodni temu izraelski minister finansów Avigdor Lieberman zaskoczył opinię publiczną po tym, jak polecił Izraelczykom pracującym w turystyce, aby zaczęli szukać innej pracy. Mieszkańcy Betlejem również byli oburzeni jego słowami. Choć przed nimi kolejna wyjątkowo cicha noc, nie tracą nadziei na to, że niedługo miasto znów zapełni się turystami i pielgrzymami."
Doniosłe odkrycie w starożytnym mieście Majów Tikal,https://www.national-geographic.pl/artykul/doniosle-odkrycie-w-starozytnym-miescie-majow-tikal,Unknown,"['Odkrycia', 'Historia']","Starożytne miasto Tikal jest jednym z najbardziej okazałych i najlepiej zachowanych miast cywilizacji Majów, które w czasach świetności było jednym z jej najpotężniejszych ośrodków. Tamtejsze piramidy są wizytówką tej cywilizacji, rozpoznawalną na całym świecie i największym skarbem kulturowym Gwatemali. Raz stanowiły nawet scenografię w słynnych „Gwiezdnych Wojnach” Georga Lucasa!
  Pomimo, tego iż samo miasto jest bardzo dobrze poznane (w końcu jest badane przez archeologów z całego świata nieprzerwanie od lat
50–ych ubiegłego wieku), wciąż potrafi zaskakiwać, zwłaszcza że jego okoliczne obszary nigdy nie były przedmiotem zbyt wielkiej uwagi. Jedną z przyczyn jest fakt, iż wszystko dokoła porasta gęsta tropikalna dżungla. Po drugie, cywilizacja Majów była oparta o funkcjonowanie miast–państw (pod względem władzy i wpływów była zorganizowana bardzo podobnie jak starożytna Grecja), więc z reguły na zewnątrz tego, co można nazwać centrum miasta, nie było dla archeologów nic ciekawego, poza zwyczajnymi terenami zamieszkałymi przez lokalną ludność. A przynajmniej nic, co mogłoby zakrawać na archeologiczną sensację.

Oprócz tego, okolice Tikal, gdzie odkryto kompleks budowli, nie był do tej pory badany, również ze względu na to, że archeolodzy sądzili, iż wzgórza i nieregularności terenu, na tym obszarze, były po prostu naturalną częścią krajobrazu. Konsorcjum badawcze znane jako Pacunam Lidar Initiative wykorzystało LIDAR, czyli laserową technikę tworzenia map ukształtowania terenu przydatną w wykrywaniu niewidocznych gołym okiem ruin (o nowoczesnych technologiach w służbie archeologii pisaliśmy tutaj), do zbadanie tego terenu. Dzięki temu odkryto całą, nową dzielnicę tego miasta. Co istotne, nie jest ona charakterystyczna dla gospodarzy Tikal, Majów. Zdradza za to bardzo duże wpływy innego potężnego miasta z prekolumbijskiej Ameryki Środkowej – Teotihuacán, co wnosi bardzo dużo do wiedzy na temat obydwu tych cywilizacji i ich powiązań. makieta Tikal Teotihuacán przez pierwsze 500 lat pierwszego tysiąclecia, było największym i najpotężniejszym miastem w całym „nowym świecie”. W szczytowym okresie swojego rozwoju było domem dla niebagatelnej nawet dziś, liczby ponad 100 000 ludzi! Zasięg jego wpływów gospodarczych, kulturalnych oraz sprawowanej przez nie władzy obejmował obszerny region. Jak się okazuje jego znaczenie rozciągało się na tak wielki obszar, że znalazło się w nim miasto Tikal, które od Teotihuacán dzieli  1200 km na południowy–wschód! O ile Tikal było prężną metropolią o znaczeniu regionalnym, Teotihuacán, można śmiało określić mianem prekolumbijskiego Rzymu. 
Teotihuacán Dowody na istnienie wpływów Teotihuacán w Tikal były znane już wcześniej, ale sprowadzały się one do przedmiotów, które wymieniane pomiędzy dwiema społecznościami, oraz zapisami dotyczącymi ich relacji. Kontakty między tymi dwoma społeczeństwami były powszechne i często dochodziło do wymiany handlowej. Elity Majów i uczeni w piśmie kapłani czy astronomowie mieszkali nawet w Teotihuacán. Dominującym poglądem wśród badaczy była teza, iż kontakty między dwiema cywilizacjami były dość powierzchowne i polegały na handlu i niewielkiej wymianie i kopiowaniu od siebie wiedzy. Nawet jednak przy posiadanej dotychczas wiedzy o podbiciu Tikal przez  Teotihuacán w 378 roku n.e. odkrycie nowego kompleksu budynków w tym pierwszym, wskazuje na o wiele bardziej intensywny niż dotąd sądzono, poziom kontaktów. Kompleks Teotihuacán w Tikal został najprawdopodobniej zbudowany mniej więcej w tym okresie. Mógł on pełnić funkcję podobną do tej, jaką pełnią współczesne ambasady lub stanowić symbol władzy potwierdzający podbój miasta. Bardzo możliwe, że wojownicy, dyplomaci i elity wywodzące się Teotihuacán, mogły tam nawet mieszkać na stałe.
  Stephen Houston, archeolog z Uniwersytetu Browna w USA tłumaczy: „Układ tego siedliska jest bardzo podobny do tego co znamy z Teotihuacán: kształt jest określony przez budynki ze wszystkich czterech stron a jego największy budynek – piramida, znajduje się po stronie wschodniej. Po obydwu jej stronach piramidy znajdują się platformy, z których wszystkie bardzo przypominają, choć w mniejszej skali, budowle z Teotihuacán"". Ponadto, jak dodał Houston: „Przed główną piramidą w Tikal znaleziono wiele palników do kadzideł, które mogły pochodzić z Teotihuacán, a orientacja okręgu przed nią jest bardzo podobna do tej z Teotihuacán, w sposób, który jednocześnie jest wyraźnie odmienny od tego, co budowali Majowie"".

Na miejscu odnaleziono też szczątki ludzkie. Były one otoczone przez przedmioty pogrzebowe, takie jak wyroby z  ceramiki, kości zwierzęce. Duża obecność węgla sugeruje, że ten zbiór został celowo podpalony. Ten oczywisty rytuał śmierci nie został wykonany w stylu znanym z Tikal, bądź innych miast w obrębie cywilizacji Majów. Jest za to bardzo podobny do sposobu chowania wojowników właśnie w Teotihuacán."
Wykryto ogromną asteroidę zmierzającą prosto w kierunku Ziemi! Co teraz?,https://www.national-geographic.pl/artykul/wykryto-ogromna-asteroide-zmierzajaca-prosto-w-kierunku-ziemi-co-teraz,Unknown,['Kosmos'],"Niedawno pisaliśmy o serii asteroid, które w najbliższych tygodniach miną Ziemię w bliskiej (pod kosmicznym względem) odległości. Żadna z nich nie jest na kursie kolizyjnym z nasza planetą, więc nie musimy się martwić. W historii Ziemi (i naszej cywilizacji również) zdarzały się jednak momenty, w których jej położenie zbiegało się w czasie i przestrzeni z torem lotu dużych, kosmicznych głazów, jakimi są asteroidy. 
  Najbardziej doniosłym uderzeniem asteroidy w naszą planetę o którym wiemy, było to sprzed około 65 mln lat, które doprowadziło do wyginięcia dinozaurów (pomimo istniejących teorii o tym, że tak naprawdę to inne czynniki, jak aktywność wulkaniczna, doprowadziły do ich zniknięcia, obecnie panuje szeroki, naukowy konsensus na temat tego, że to właśnie asteroida była przyczyną ich zagłady). Asteroida o średnicy około 10 km uderzyła w wybrzeże półwyspu Jukatan, zmieniając oblicze życia na Ziemi na zawsze. Pozostałością po tym zdarzeniu jest krater o nazwie „Chicxulub"".

W Arizonie znajduje się chyba najsłynniejszy, a na pewno najlepiej zachowany krater na świecie. Liczący ok. 1,2km średnicy krater (zwany Kraterem Barringera) jest efektem uderzenia asteroidy mierzącej, jak się szacuje, jedynie około 50 m, do którego doszło mniej więcej 50 tys. lat temu. W 1908 roku, asteroida lub kometa o rozmiarach około 20 m, eksplodowała z siłą około tysiąc razy większą niż bomba atomowa, która zniszczyła Hiroszimę w 1945 roku, w atmosferze nad Wschodnio–Syberyjską Tajgą.

Ostatnim wydarzeniem związanym z asteroidą, komentowanym szeroko na całym świecie, był przelot meteoru czelabińskiego, który w lutym 2013 roku rozpadł się ok. 30 km nad powierzchnią Ziemi. Dezintegracja obiektu o średnicy jedynie około 20 m i szacowanej masie 10 tys. ton spowodowała falę uderzeniową, która uszkodziła w sumie 7500 budynków.  Symulacja tego, jak wyglądał krater Chicxulub 60 mln lat temu (getty images) 
Żadna z kolizji (z Ziemią, bądź z jej atmosferą) do których doszło już w czasie istnienia ludzkiej cywilizacji, nie miała na szczęście poważnych konsekwencji dla ludzkości. Jednak w każdej chwili może zostać wykryta asteroida, której wielkość (dużo większa niż skromne 20 czy 50 metrów), masa oraz trasa przelotu i moment przecięcia się jej trajektorii z ziemską orbitą mogą oznaczać dla nas perspektywę końca świata jaki znamy, a nawet koniec ludzkości w ogóle. Jednak po raz pierwszy w historii naszej planety, zamieszkuje ją cywilizacja, która może wpłynąć na losy takiej asteroidy niszcząc ją, lub choćby zmieniając jej kurs na tyle, by ominęła Ziemię.

W 1998 roku Kongres USA powierzył NASA zadanie identyfikacji potencjalnie „zabójczych” asteroid, a w 2005 roku ponowił i rozszerzył swoje wymagania względem amerykańskiej agencji kosmicznej w tym względzie. Do 2020 roku NASA zidentyfikowała w bezpośrednim sąsiedztwie Ziemi około 10 000 asteroid o średnicy około 150 m lub większych. Jak na razie, żadna z nich nie stanowi dla nas wysoce prawdopodobnego zagrożenia w przeciągu przynajmniej następnych 150 lat. Jednak, co jeśli wykryta zostanie nowa asteroida, która okaże się być na kursie kolizyjnym z Ziemią a jej uderzenie będzie perspektywą np. kilkunastu lat? Asteroidy w bezpośrednim sąsiedztwie Ziemi (NASA/JPL-Caltech, public domain) Oto niektóre z pomysłów, proponowanych przez naukowców, na uratowanie ludzkości przed niszczycielską asteroidą, która miałaby uderzyć w Ziemię:  Detonacja bomby atomowej na powierzchni asteroidy
Taką ewentualność, wraz z najnowszymi wynikami badań opublikowanymi w 2021 roku, opisaliśmy szczegółowo tutaj. 

Zepchnięcie asteroidy z kursu
To opcja o wiele mniej spektakularna od (wyglądającej atrakcyjnie również w filmach) eksplozji bomby atomowej. Popchnięcie asteroidy ma jednak tą zaletę, że nie wiąże się z nim ryzyko eksplozji ładunku wybuchowego podczas startu. Według takiego scenariusza, w asteroidę miałaby po prostu wlecieć odpowiednio masywna rakieta lub pojazd kosmiczny i choćby nieznacznie zepchnąć ją z kursu. Im dalej od Ziemi, tym mniejsza korekta trajektorii asteroidy byłaby konieczna do ocalenia Ziemi. Problemem jest fakt, że póki co, nie posiadamy rakiet o odpowiednio dużej mocy, by osiągnąć sukces. To nie jest jednak przeszkoda nie do pokonania. Posiadane przez nas możliwości techniczne pozwalają na traktowania takiego rozwiązania poważnie, zwłaszcza, że byłoby ono stosunkowo mało skomplikowane.  Ściągnięcie, lub jak często się to określa dosłownie, odholowanie asteroidy z kursu
Największym naszym sprzymierzeńcem w przypadku takiego rozwiązania jest brak tarcia w kosmicznej próżni. Ruch wszystkich obiektów w przestrzeni kosmicznej jest określony przez, tak naprawdę, jedną siłę: grawitację (zjawisko polegające na tym, że wszystkie obiekty obdarzone masą lub energią wzajemnie się przyciągają). Należało by więc umieścić w pobliżu asteroidy obiekt posiadający odpowiednio dużą masę. Następnie efekt wzajemnego przyciągania się pomiędzy nim a asteroidą, czyli grawitacja, mógłby doprowadzić do „ściągnięcia” jej z kursu. Działanie tej metody jest bardzo powolne.  Ewentualny statek kosmiczny wysłany z Ziemi w celu „odholowania” asteroidy byłby w stanie korygować jej kurs w tempie milimetrów lub centymetrów na rok. To może wydawać się niewielką odległością, jednak przy odpowiednim zapasie czasu (powiedzmy stu lat) można by ściągnąć ją z kursu o, powiedzmy, metr. To przy uwzględnieniu milionów kilometrów, jakie dzieliły by asteroidę od Ziemi mogłoby wystarczyć do tego, by ominęła ona naszą planetę. Taka metoda jest też najbezpieczniejszym i najłatwiejszym sposobem na uniknięcie zderzenia. Zepchnięcie asteroidy wiązką jonową lub laserem
Rozwiązanie polega to na tym, że statek kosmiczny, umieszczony w pobliżu asteroidy wystrzeliwał by w jej kierunku wiązkę jonów bądź lasera. Uderzająca w powierzchnię asteroidy wiązka spychała by ją stopniowo z kursu. Pamiętając o prawach fizyki, trzeba pamiętać, że statek taki musiałby jednocześnie nieustannie zbliżać się do asteroidy, czyli musiałby mieć własny napęd i zapas paliwa. W przeciwnym razie nastąpiłby bowiem efekt „równej i przeciwnej reakcji"" i statek kosmiczny po prostu odpychałby się od asteroidy. 
Inną wariacją tego pomysłu jest po prostu pomalowanie asteroidy na biało. To zwiększyłoby  współczynnik z jakim odbijała by ona światło słoneczne. Fotony pochodzące ze Słońca zadziałałyby tutaj tak samo jak wiązka lasera. To jednak również bardzo powolna metoda, która mogłaby zadziałać tylko wtedy, gdy asteroida zostałaby wykryta odpowiednio wcześnie.  Jeszcze innym rozwiązaniem mogłoby być umieszczenie na powierzchni asteroidy czegoś na wzór koparki połączonej z katapultą. Tak, dobrze przeczytaliście! W tym przypadku najpierw kosmiczna koparka odłupywała by fragmenty asteroidy z jej powierzchni, a następnie jakiś rodzaj wyrzutni wystrzeliwał by je w przestrzeń kosmiczną. Tutaj również zadziałałaby wspomniana zasada „równej i przeciwnej reakcji"". Wyrzucanie skał z powierzchni asteroidy prowadziłoby do stopniowej zmiany jej kursu w przestrzeni kosmicznej. "
Niezwykłe zjawisko wizualne na Hawajach wyjaśnione. To jednak nie spadające UFO?,https://www.national-geographic.pl/artykul/niezwykle-zjawisko-wizualne-na-hawajach-wyjasnione-to-jednak-nie-spadajace-ufo-220420124548,Unknown,['Kosmos'],"Wideo wygląda jak ujęcia z „Diuny” Denisa Villeneuve’a, które nie trafiły do ostatecznej wersji filmu. Obraz, nakręcony nad ranem, tonie w odcieniach niebieskiego. W dolnej części widoczne są, nieco zamglone, białe i srebrne kopuły teleskopów. Po prawej, na jaśniejącym o świcie niebie, świecą ostatnie widoczne tej nocy gwiazdy. Po niebie przesuwają się obłoki, a zegar w prawej dolnej części ekranu wskazuje, że jest piąta rano. To, co nadzwyczajne, dzieje się w górnej lewej połówce ekranu. Nagle niebo przecina obracający się, świetlisty wir. Początkowo wydaje się, że porusza się równolegle do powierzchni Ziemi. Jednak po chwili widać, że stopniowo się do niej zbliża. Tempo obrotów i poruszania się obiektu nie jest zbyt duże. Można spokojnie obserwować, jak przesuwa się w kierunku horyzontu. Pierwsze skojarzenie przywodzi na myśl koziołkujący statek Obcych, którzy utracili nad nim kontrolę i teraz spadają na Ziemię. Jednak wyjaśnienie tego niezwykłego fenomenu jest znacznie prostsze niż UFO. Wideo zostało nagrane w okolicach Mauna Kea, największego wulkanu na Hawajach. Mauna Kea to potężna góra, która wznosi się na wysokość aż 4205 m. Jej wielkość i usytuowanie sprawiają, że jest idealnym miejscem do prowadzenia obserwacji astronomicznych. Jest tam sucho, pokrywa chmur znajduje się poniżej wierzchołka, a zanieczyszczenie światłem pozostaje minimalne. To wszystko czyni z Mauna Kea perfekcyjną lokalizację do fotografowania kosmosu m.in. w podczerwieni. Na Mauna Kea działa w tej chwili trzynaście obserwatoriów astronomicznych. Jest wśród nich japoński Subaru Telescope, pracujący w świetle widzialnym oraz w podczerwieni. Subaru Telescope znajduje się na wysokości 4139 m n.p.m. To właśnie jego lustro, mające średnicę 8,2 metra, zarejestrowało w wielkanocny poranek tajemniczy wir. Zawodowi i amatorscy obserwatorzy zdarzeń w przestrzeni kosmicznej nie mieli problemu z ustaleniem, co było przyczyną nadzwyczajnego zjawiska wizualnego zarejestrowanego przez Subaru Telescope. Ustalili, że kilkanaście godzin wcześniej z bazy sił kosmicznych USA w Kalifornii – tzw. Vandenberg Space Force Base – firma SpaceX wystrzeliła swoją rakietę Falcon 9. Ładunek, który wyniosła na orbitę, został utajniony. Prawdopodobnie był to satelita szpiegowski. Falcon 9 to rakieta dwustopniowa. Jej pierwszy stopień można odzyskać i użyć ponownie. Jednak drugi, po wypaleniu paliwa, po prostu wpada do atmosfery i ulega w niej spaleniu. I to właśnie widać na filmie zarejestrowanym na Hawajach. Domniemane UFO to po prostu rotujący fragment drugiego członu rakiety Falcon 9, który spada do Pacyfiku. Co ciekawe, atmosfera filmu – wielkiej pustki – ma swoje uzasadnienie. Na wysokości, na której pracują obserwatoria na Mauna Kea, ciśnienie atmosferyczne wynosi tylko dwie trzecie ciśnienia na poziomie morza. To sprawia, że większość obsługi teleskopu pracuje przy nim zdalnie, z miejscowości Hilo na Hawajach. Na wielkiej i pustej górze na stałe pozostaje tylko kilka osób.
 "
Arabia Saudyjska buduje własną Dolinę Krzemową. W niej: latające taksówki i sztuczny księżyc,https://www.national-geographic.pl/artykul/arabia-saudyjska-buduje-wlasna-doline-krzemowa-w-niej-latajace-taksowki-i-sztuczny-ksiezyc,Unknown,"['Nauka', 'Ludzie']","Arabia Saudyjska przedstawiła plan budowy miasta portowego na planie ośmioboku. Konstrukcja będzie unosić się na powierzchni Morza Czerwonego. Według zapowiedzi Oxagon ma zostać przemysłowym centrum nowo powstałego regionu Neom. Już teraz mówi się, że to miasto przyszłości, a w jego rozwój mają zostać zaangażowane roboty oraz sztuczna inteligencja. Urzędnicy podkreślają też, że Oxagon będzie zasilany wyłącznie czystą energią. Metropolia ma opierać się na farmach wiatrowych, energii słonecznej i najnowocześniejszej technologii, która przekształca wodę w tlen, a wodór w paliwo. Budowa futurystycznego miasta to realizacja projektu saudyjskiego księcia Mohammeda Bin Salmana, który zakłada przekształcenie obszaru w pobliżu Kanału Sueskiego. Oxagon od początku ma czerpać z najbardziej zaawansowanych technologii, w tym „fuzji człowiek-maszyna”. Kluczowym elementem projektu jest wspomniany nowo powstały region (nieoficjalnie nazywany miastem-państwem) Neom. Jego nazwa to połączenie greckiego słowa „neos”, czyli „nowy” i arabskiego „mustaqbal”, co można tłumaczyć jako „przyszłość”. Utworzenie Neom ma być częściowym uniezależnieniem Arabii Saudyjskiej od ropy naftowej. Rządzący planują przekształcić kraj w centrum technologiczne wzorowane na Dolinie Krzemowej w Kalifornii. Oprócz ośrodków badawczych i stref edukacyjnych powstawać mają także liczne atrakcje turystyczne. Region ma zajmować powierzchnię 33 razy większą od Nowego Jorku. Internauci zastanawiają się, ile będzie kosztowała cała inwestycja oraz w jaki sposób miasto Oxagon powstanie na wodzie, ale jak na razie są to pilnie strzeżone tajemnice. Ciekawość ma zaspokoić opublikowana w Internecie wizualizacja. Post udostępniony przez NEOM (@discoverneom) Projekt jest finansowany przez państwowy fundusz majątkowy, którym zarządza książę. – Neom to przyspieszenie postępu ludzkości i wizja tego, jak może wyglądać nowa przyszłość. To będzie dom dla ludzi o wielkich marzeniach, którzy chcą brać udział w budowaniu nowego modelu wyjątkowej egzystencji – czytamy w oficjalnym komunikacie opublikowanym na początku tego roku. Pomysłodawcy projektu dodają, że misją mieszkańców ma być nie tylko tworzenie dobrze prosperujących firm, ale także „odkrywanie na nowo ochrony środowiska”. Według „The Wall Street Journal” w miastach Neom mają latać taksówki-drony, a to dopiero początek wizji. Po pracy mieszkańcy będą mogli spędzać czas na przykład w parku rozrywki inspirowanym Parkiem Jurajskim – gady zastąpią ich zrobotyzowane kopie – lub w jednej z wielu restauracji wyróżnionych gwiazdką Michelin. Jak na razie surowy, pustynny krajobraz nie wygląda zachęcająco, ale i to ma się zmienić. Piasek będzie świecił w ciemności, a na niebie pojawi się sztuczny księżyc. Na całym świecie z pewnością nie zabraknie ludzi, których skusi taka pompatyczna sceneria."
"Nowa funkcja Google Earth pozwala cofnąć się do 1984 roku. I zobaczyć, jak zmienił się klimat na Ziemi",https://www.national-geographic.pl/artykul/najwieksza-zmiana-w-google-earth-od-lat-zniknely-lodowce-pojawil-sie-stadion-narodowy,Redakcja,['Nauka'],"Google Earth to darmowy program umożliwiający wirtualne podróżowanie i poznawanie najodleglejszych zakątków globu. Użytkownicy za pośrednictwem komputerów lub smartfonów mogą oglądać między innymi satelitarne zdjęcia, mapy, ukształtowanie terenu oraz budynki 3D. Do niedawna Google pozwalał na obserwację powierzchni Ziemi w trzech wymiarach. Po 20 latach wprowadził czwarty wymiar – czas. – Nasz serwis odwiedziły przez ostatnie 15 lat miliardy ludzi – chwalą się autorzy na blogu Google’a, ogłaszając największy od 2017 roku update. O ile poprzez zintegrowany z GE i Google Maps serwis Street View można było dotąd oglądać, jak co kilka lat zmieniała się dana ulica, nowa funkcja Timelapse (czyli pokazująca np. określone miejsce z perspektywy upływu czasu) dotyczy całych miast oraz obszarów geograficznych, jak rzeki czy lodowce. – Z 24 mln zdjęć satelitarnych z ostatnich 37 lat stworzyliśmy interaktywne doświadczenie w 4 wymiarach. Teraz każdy może być świadkiem zmian jakie zachodziły na Ziemi w ostatnich czterech dekadach – czytamy na blogu Google. Z Google Earth można podróżować po naszej planecie z poziomu przeglądarki. Najnowsza funkcja pozwala cofnąć się do 1984 roku. Co często akcentują autorzy, można w ten sposób zobaczyć, jak zmienił się klimat Ziemi. Po wejściu na Goo.gle/timelapse można przeszukiwać glob poprzez wybrane tematy (zmieniające się lasy, delikatne piękno, źródła energii, ocieplająca się planeta i ekspansja miast) lub określone lokalizacje (związane z rolnictwem, wycinką lasów, lodowcami, infrastrukturą, megamiastami czy górnictwem). Google Earth zachęca nas też do odwiedzenia wcześniej przygotowanych animacji. Akcenty padają naturalnie na zmieniające się przez klimat lodowce... 
... czy miasta rosnące wraz z populacją danego kraju. 
Wśród 800 „gotowców” dostępnych na Youtube jest 8 pozycji z Polski. Np. wybrane fragmenty miast (jak stołeczne „miasteczko Wilanów”) czy wręcz poszczególne konstrukcje (jak Stadion Narodowy). Jest też film pokazujący zmieniające się Świnoujście, Gliwice czy Elbląg, a nawet Białowieżę. 
– Nasza planeta w ostatnim półwieczu przeszła gwałtowną zmianę. Największą w tak krótkim okresie kiedykolwiek w historii. Wiele osób doświadczyło tych zmian bezpośrednio, we własnym otoczeniu. Dla innych efekty zmian klimatu, jak topniejące lodowce, są bardzo abstrakcyjne. Dzięki funkcji timelapse w Google Earth obserwowanie tych zmian jest wyjątkowo proste – zachęca Rebecca Moore, szefująca w ramach Google Earth wydziałowi Earth Engine & Outreach. Z Google Earth można korzystać za pośrednictwem popularnych przeglądarek (m.in. Chrome, Firefox, Opera, Edge i Safari), ale także aplikacji mobilnych dostępnych na Androida i iOS. Darmową aplikację pobieramy ze sklepu odpowiedniego dla systemu urządzenia – Google Play lub AppStore. Do tej pory pobrano ją już ponad 100 milionów razy.  Aplikacja Google Earth oferuje szereg praktycznych funkcji, w tym między innymi:  Google Earth / fot. Getty Images Wszystko co trzeba wiedzieć na temat Google Earth. Google Earth umożliwia podróżowanie i poznawanie świata na wirtualnym globie. Użytkownicy mogą oglądać między innymi satelitarne zdjęcia i mapy, ukształtowanie terenu i budynki 3D. Na obrazach widocznych w Google Earth widoczne są także przydatne informacje turystyczne i geograficzne. Zdjęcia Google Earth są od wielu lat zintegrowane z widokiem ulic Street View, co pozwala na jeszcze dokładniejsze mapowanie całej kuli ziemskiej. Co więcej, użytkownicy mogą wykorzystać opcję filmu poklatkowego, który pokazuje jak zmieniał się świat od 1984 roku. Google Earth można używać zarówno w przeglądarkach Chrome, Firefox, Opera i Edg, jak i aplikacji Google Earth Pro dostępnej na urządzenia z systemem operacyjnym Mac, Windows lub Linux, jak i w aplikacjach mobilnych dostępnych dla urządzeń z systemami Android lub iOS.  Symulator lotu w Google Earth umożliwia odbywanie podróży lotniczych po całym globie. Aby z niego skorzystać, należy zainstalować Google Earth Pro na komputerze z systemem Mac, Windows lub Linux oraz mieć joysticka, mysz lub klawiaturę. Po otwarciu aplikacji należy wybrać „menu”, następnie „narzędzia”, a na końcu dostrzeżemy możliwość wyboru symulatora samolotu.  Tak, zarówno Google Earth, jak i bardziej zaawansowane narzędzie Google Earth Pro, są bezpłatne. "
Jak brzmiała Notre-Dame? Badacze pracują nad przywróceniem pogłosu katedry,https://www.national-geographic.pl/artykul/jak-brzmiala-notre-dame-badacze-pracuja-nad-przywroceniem-poglosu-katedry-211119033946,Unknown,['Nauka'],"Im więcej wiemy o naszej historii, tym bogatsze są zbiory muzeów. Mylène Pardoën, która sama nazywa się archeologiem pejzażu dźwiękowego, ubolewa jednak nad tym, że na większości wystaw pomijana jest kwestia dźwięków. Nie chodzi jej o zapisy śpiewów średniowiecznych chórów czy stare nagrania audycji radiowych, a raczej o odgłosy charakterystyczne dla danych czasów i miejsc. Francuzka spędziła ostatnie 10 lat, analizując różne środowiska akustyczne po to, żeby móc odtworzyć swego rodzaju ścieżkę dźwiękową dla odbudowywanej w Paryżu katedry Notre-Dame. Jak mogła brzmieć okolica świątyni w czasach swojej świetności? Pardoën wymienia między innymi kopyta stukające o XVIII-wieczny bruk i rozmowy handlarzy na pobliskim targowisku. – Opowiadam historie z przeszłości nie za pomocą słów, tylko dźwięków. Moja praca ma aspekt narracyjny, nigdy fikcyjny – podkreśla archeolog w rozmowie z BBC. Po pożarze w 2019 r. katedra Notre-Dame straciła nie tylko dach i częściowo ściany, ale też charakterystyczny pogłos, który zmuszał odwiedzających do szeptania. Tu z pomocą przychodzi Mylène Pardoën. Francuzka razem z zespołem akustyków i inżynierów dźwięku pomaga wybrać materiały budownicze i techniki, które przywrócą świątyni jej dawny dźwięk. To największy projekt, w jaki była do tej pory zaangażowana. Pardoën zależy również na tym, żeby odtworzyć codzienne dźwięki słyszane wewnątrz i na zewnątrz katedry od jej wybudowania w XIII wieku do pożaru w 2019 r. Aby je znaleźć, zaczęła analizować różne źródła historyczne. Od obrazów, przez rzeźby i literaturę aż po dokumenty administracyjne. – W ten sposób ustaliłam na przykład, że w XVIII wieku wokół katedry żyły psy i konie. Nagram więc odgłosy tych zwierząt – zapowiada ekspertka. Odbudowa katedry Notre-Dame już trwa, jednak w pierwszej kolejności ze środka należy usnąć ołów i azbest. Wnętrza są obecnie zamknięte dla badaczy, dlatego Pardoën musiała znaleźć zastępcze miejsce pracy. Wybór padł na Guédelon, jeden z najbardziej unikalnych zamków na świecie. XIII-wieczna konstrukcja jest odbudowywana od 24 lat. Dlaczego trwa to tak długo? Entuzjaści średniowiecza wykorzystują wyłącznie narzędzia i metody odpowiadające epoce. Na miejscu pracują między innymi kowale i kamieniarze. Odgłosy rzemieślniczej pracy przydadzą się Pardoën w realizacji jej projektu. Przed pandemią eksperyment archeologiczny przyciągał 300 tys. turystów rocznie. Nagrania z Guédelon zostaną wprowadzone w symulacji komputerowej zaprojektowanej przez zespół inżynierów, która pomoże przewidzieć, w jaki sposób wybory materiałów i konstrukcji podczas rekonstrukcji mogą zmienić przyszłą akustykę Notre-Dame. Nawet takie szczegóły jak ułożenie dywanu czy zmiana drewna na metal może diametralnie zmienić „brzmienie” katedry. Pożar katedry Notre-Dame to jedno z najsmutniejszych wydarzeń dla światowego dziedzictwa w ostatnich latach. XIII-wieczna budowla stanęła w ogniu 15 kwietnia 2019 r. po godzinie 18. Mimo włączenia alarmu przeciwpożarowego strażacy nie zostali wezwani na miejsce od razu po wykryciu dymu. Przyczyna pożaru jest badana przez paryską prokuraturę. Nieoficjalną przyczyną zaprószenia ognia miało być niedopatrzenie podczas prowadzonych prac remontowych. Śledczy wykluczają celowe podpalanie lub akt terrorystyczny. W gaszeniu katedry Notre-Dame uczestniczyło prawie 400 strażaków. Jeden z nich został lekko ranny."
"Czy wiesz, kiedy zaczynasz się starzeć? Naukowcy podali konkretny wiek",https://www.national-geographic.pl/artykul/starzejemy-sie-w-roznym-wieku-i-tempie-najczesciej-zaczyna-sie-po-45-roku-zycia,Unknown,"['Ludzie', 'Odkrycia']","Badanie objęło 1037 osób, których losy śledzono przez minione 40 lat w ramach badania mieszkańców miasta Dunedin w Nowej Zelandii. Wszyscy uczestnicy badania przyszli na świat w latach 1972–1973. Prowadzący „projekt Dunedin"" naukowcy przez lata gromadzili dane o zdrowiu fizycznym i psychicznym mieszkańców.  Autorzy badania przeanalizowali ogromną bazę danych w poszukiwaniu biomarkerów związanych z pracą różnych narządów ludzi, aby zidentyfikować pewne kluczowe oznaki biologicznego starzenia. Biomarkery to obiektywnie mierzalne wskaźniki biologiczne, takie jak np. geny. W artykule podsumowującym badania, który ukazał się w czasopiśmie „Nature Aging"", naukowcy stwierdzili, że nie wszyscy starzeli się w tym samym tempie.  Niektórzy badani zaczęli wykazywać kluczowe oznaki biologicznego starzenia się w wieku 45 lat. To sprawiło, że znaleźli się w grupie podwyższonego ryzyka wystąpienia demencji i innych chorób związanych z wiekiem. Tymczasem Inni uczestnicy badania w wieku 45 lat wydawali się „podążać zupełnie inną drogą, jeśli chodzi o starzenie” – uznali naukowcy.  – Starzenie się nie jest czymś, co dzieje się nagle, gdy ludzie osiągają wiek 60 lat. Jest to proces trwający całe życie – wyjaśnia dr Maxwell Elliott z Wydziału Psychologii i Neuronauki Uniwersytetu Duke’a w Karolinie Północnej, główny autor badań. Zespół pod kierunkiem dr. Maxwella Ellotta odkrył, że niektórzy z 45-latków starzeli się w tempie wolniejszym niż średnia dla ich wieku. Osoby te wyglądały młodziej, miały mniej zmarszczek na twarzach, pozostawały w lepszej kondycji psychicznej i wykazywały się lepszym zdrowiem w zakresie układu krążenia.  Różne pokolenia kobiet na polskiej wsi. Rok 1985. / fot. Christopher Pillitz / Getty Images Tymczasem inni 45-latkowie wykazywali oznaki starzenia. Zespół zauważył to zjawisko, analizując dane dotyczące funkcjonowania kilku układów narządów. Badacze stwierdzili, że osoby w tej grupie zaczęły odczuwać pewne pogorszenie funkcji poznawczych, wyglądały na starsze fizycznie, miały pogarszający się stan układu sercowo-naczyniowego, osłabione funkcje czuciowo-ruchowe i zgłaszały gorsze samopoczucie.  Niestety odkrycie naukowców z Karoliny ogranicza się jedynie do stwierdzenia faktu, że nie wszyscy starzejemy się tak samo. Badacze nie potrafią na razie odpowiedzieć, co sprawia, że niektórzy z nas zaczynają starzeć się później, a cały proces postępuje u nich wolniej. Czy na tempo starzenia się wpływa genetyka, czy jednak decydujący jest tryb życia?  Naukowcy mają nadzieję, że dalsze badania pomogą ustalić czy i w jaki sposób możemy wpływać na tempo starzenia. Sami naukowcy przyznają też, że ich badanie dotyczy tylko jednej grupy ludzi z Nowej Zelandii. Niekoniecznie więc musi okazać się prawdziwe dla całej globalnej populacji.  – Mamy sposób mierzenia, jak szybko ludzie się starzeją. Nasze odkrycia jasno pokazują, jak ważne jest zajmowanie się tematem starzenia biologicznego już w wieku średnim. Możliwa jest wtedy jeszcze skuteczna profilaktyka, zanim dojdzie do nagromadzenia się ciężkich uszkodzeń narządów – podkreśla dr Maxwell Elliott. – Te odkrycia pokazują, że znaczące różnice w biologicznym starzeniu się można zmierzyć i określić ilościowo w wieku średnim, co daje szansę na łagodzenie chorób związanych z wiekiem – dodaje Terrie Moffitt, współautorka badania. Źródło: DukeHealth Czytaj więcej fascynujących artykułów:"
Kto wynalazł pszczelarstwo? Jak produkowano miód i hodowano pszczoły w starożytności,https://www.national-geographic.pl/artykul/kto-wynalazl-pszczelarstwo-jak-produkowano-miod-i-hodowano-pszczoly-w-starozytnosci,Kazimierz Pytko,['Historia'],"Nie wiadomo, kto i kiedy odkrył, że w gniazdach dzikich pszczół kryje się słodki przysmak. Pewne jest to, że pszczoły pojawiły się na Ziemi dużo wcześniej niż ludzie. W 2006 r. w dolinie Hukawng na północy Birmy znaleziono zatopionego w bursztynie owada, którego wiek oszacowano na sto milionów lat. Najstarszy dowód podbierania miodu jest z tej perspektywy bardzo świeży. Odkryto go w 1922 r. w jaskini Araña pod hiszpańską Walencją. To datowane na VII–VI tysiąclecie p.n.e malowidło naskalne przedstawiające postać, która wspina się na skałę lub drzewo, by wybrać z gniazda miód. Wokół niej krąży rój pszczół. To dowodzi, że mimo podwójnego zagrożenia – upadku z wysokości i pożądlenia przez owady – człowiek dla zdobycia miodu był gotów zaryzykować życie. Kilka tysiącleci później miodem raczyły się już elity wszystkich starożytnych cywilizacji. Relief w świątyni faraona Niuserra (zmarłego w XXV w. p.n.e.) przedstawia pieczętowanie dzbana z miodem. Z tekstów na papirusach wynika, że w Egipcie pojawili się pierwsi pszczelarze, którzy budowali pierwsze ule z wikliny lub trzciny obłożonej mułem. Nie przypominały dzisiejszych. Wyglądały jak zalepione od tyłu grube rury. Z jednej strony wlatywały do nich owady, z drugiej – po rozbiciu tylnej ścianki wybierano miodowe plastry. Pozyskany produkt wykorzystywano nie tylko jako luksusowe dobro konsumpcyjne, lecz również jako lek i kosmetyk. Miód był składnikiem ponad połowy z 900 egipskich medykamentów, których receptury zachowały się do dziś. Wosku ze stopionych plastrów używano do balsamowania. W czasach Ramzesa II (XIII w. p.n.e.) część wynagrodzenia wypłacano urzędnikom w miodzie. Ceniono go tak bardzo, że na godło Górnego Egiptu wybrano pszczołę! Ponieważ popyt przerastał podaż, faraonowie żądali od podbitych ludów miodowej daniny. By zapewnić regularne dostawy z krajów Bliskiego Wschodu, Egipcjanie udostępnili ich mieszkańcom technologię produkcji miodu. W 2007 r. na stanowisku archeologicznym Tell Rehov w północnym Izraelu odkryto ponad 30 uli zbudowanych tak, jak opisywały to papirusy. To najstarsza zachowana „pasieka” datowana na X w. p.n.e., czyli domniemane czasy króla Salomona. Miód stał się w starożytności synonimem luksusu i dobrobytu. W Biblii aż szesnaście razy Ziemię Obiecaną określa się jako „krainę mlekiem i miodem płynącą”. Z równą atencją traktowali pszczoły dawni Grecy i Rzymianie. Wierzyli, że miód wchodzi w skład ambrozji – pokarmu bogów zapewniającego nieśmiertelność. Ojciec medycyny Hipokrates przekonywał, że najlepsze efekty osiąga się, gdy „pożywienie leczy, a lekarstwo żywi”. Te wymogi najlepiej spełniał miód. Nic więc dziwnego, że stał się składnikiem około 300 receptur opracowanych przez Hipokratesa i jego uczniów. Leczył nie tylko ciało, lecz również umysł, wzmacniając pamięć i intelekt. O wybitnych filozofach i poetach Sofoklesie, Homerze, Demokrycie mawiano, że w dzieciństwie smarowano im usta miodem, dzięki czemu uzyskali nadzwyczajne zdolności oratorskie. Grecy – podobnie jak Egipcjanie – budowali ule z wikliny i trzciny obłożonej gliną. Rzymianie preferowali słomę. Zabierali z nich cały zgromadzony miód, co prowadziło do zagłady pszczelej rodziny pozbawionej zapasu pożywienia. Antyczni pszczelarze zdawali sobie z tego sprawę i próbowali prowadzić bardziej racjonalną hodowlę. Nie wiedzieli, jak rozmnażają się pszczoły. Ale zauważyli, że co pewien czas część roju wylatuje z ula i zakłada nowe gniazdo. Dopiero dwa tysiące lat później odkryto, że po zapłodnieniu nowej królowej matki, stara z częścią robotnic przenosi się w inne miejsce. Grecy dość precyzyjnie określili moment, w którym dochodzi do tej tzw. rójki. Nie wybierali miodu, dopóki pszczela rodzina się nie podzieliła. Znaleźli też sposób na to, by nowy rój nie odleciał zbyt daleko. W pobliżu ula, który zamierzali opróżnić, ustawiali nowy. Wejście do niego smarowali miodem, co miało zachęcić wylatujące pszczoły do osiedlenia się właśnie tam. Było to już bardziej zaawansowane pszczelarstwo. Metody Greków przejęli i rozwinęli Rzymianie. Ze względu na ogromne zapotrzebowanie na miód pszczelarstwo stało się jedną z najbardziej intratnych gałęzi rolnictwa. Zbiła na nim majątek rodzina Maronów, z której wywodził się słynny poeta Wergiliusz. Autor „Eneidy” poświęcił jedną z ksiąg poematu „Georgiki” urokom pszczelarstwa. Sporo o nim wiedział, ale była to raczej wiedza artysty niż eksperta. To Wergiliusz spopularyzował pogląd, że pszczoły mogą się rodzić w ulu albo powstawać z mięsa martwych zwierząt. „O cud przedziwny, z byków trzew wilgotnych, pszczoły brzęcząc wzlatują rozdzierając boki” – pisał. Okazał się tak przekonujący, że teorię samorództwa owadów traktowano poważnie jeszcze w XVII w. Bardziej rzeczowy był Lucius Columella (I w. n.e.), autor 12-tomowego dzieła „O rolnictwie”. Nie fantazjował, lecz udzielał konkretnych rad dotyczących hodowli pszczół, rodzajów miodu, rozmieszczania uli, a nawet ochrony owadów przed chorobami. Pszczelarzom to wystarczało – wiedzieli, co należy robić i czego unikać. Ale życie pszczół pozostawało dla nich tajemnicą. Najtęższe umysły starożytności okazywały się równie bezradne. Pliniusz Starszy, autor monumentalnej „Historii naturalnej”, przekonywał, że pszczoły nie mają krwi i nie oddychają. Nie wytwarzają też miodu, lecz zbierają go z liści i kwiatów, na które spada z nieba jak deszcz. Żadna dawna cywilizacja nie zdołała przeniknąć pszczelich tajemnic. Większość poprzestała na stwierdzeniu, że zarówno owady, jak i wytwarzane przez nie produkty to dary niebios. Tak twierdzi święta księga hinduizmu Rygweda. Jednego z głównych indyjskich bogów – Wisznu – przedstawiano niekiedy w postaci błękitnej pszczoły siedzącej na kwiecie lotosu."
Swobodna czarna dziura błąka się po naszej Galaktyce. Skąd się wziął ten tajemniczy obiekt?,https://www.national-geographic.pl/artykul/swobodna-czarna-dziura-blaka-sie-po-naszej-galaktyce-skad-sie-wzial-ten-tajemniczy-obiekt-220615035426,Unknown,['Kosmos'],"Nigdy wcześniej nie udało się jednoznacznie zidentyfikować izolowanej czarnej dziury. Po sześciu latach skrupulatnych obserwacji, Kosmiczny Teleskop Hubble’a po raz pierwszy w historii dostarczył bezpośrednich dowodów na istnienie samotnej czarnej dziury dryfującej w przestrzeni międzygwiezdnej. Nowo wykryta wędrująca czarna dziura znajduje się w odległości około 5000 lat świetlnych, w ramieniu spiralnym Carina-Sagittarius naszej Galaktyki. Jej odkrycie pozwala astronomom oszacować, że najbliższa Ziemi izolowana czarna dziura o masie gwiazdowej może znajdować się nawet o 80 lat świetlnych stąd. Dla porównania najbliższa naszemu Układowi Słonecznemu gwiazda, Proxima Centauri, znajduje się nieco ponad cztery lata świetlne od nas. Wędrujące czarne dziury powstają z rzadkich, monstrualnie masywnych gwiazd, które są co najmniej 20 razy masywniejsze od naszego Słońca. Gwiazdy te eksplodują jako supernowe, a pozostałe jądro zostaje zmiażdżone przez grawitację w czarną dziurę. Ponieważ wybuch supernowej nie musi być idealnie symetryczny, czarna dziura może niejako wystrzelić w przestrzeń. Teleskopy nie mogą sfotografować takiego obiektu, ponieważ nie emituje on żadnego światła. Jednak czarna dziura ugina przestrzeń wokół siebie. To ugięcie może odchylać i wzmacniać światło gwiazd, które ustawiają się chwilowo dokładnie za czarną dziurą. Jest to tzw. mikrosoczewkowanie grawitacyjne. Astronomowie wykorzystują to zjawisko do badania gwiazd i egzoplanet wewnątrz naszej Galaktyki. W przypadku masywnych obiektów-soczewek, możemy zaobserwować za pomocą niesłychanie precyzyjnych instrumentów astrometrycznych dodatkowy efekt. To tzw. mikrosoczewkowanie astrometryczne. Położenie źródła światła na sferze niebieskiej w trakcie zjawiska mikrosoczewkowania ulega bardzo niewielkiej, charakterystycznej zmianie. Jednoczesne obserwacje mikrosoczewkowania – fotometryczne i astrometryczne – umożliwiają wyznaczenie masy obiektu soczewkującego i w ten sposób określenie jego typu. Zjawisko mikrosoczewkowania grawitacyjnego OGLE-2011-BLG-0462 zostało odkryte 2 czerwca 2011 roku. Dokonali tego astronomowie z prowadzonego w Obserwatorium Astronomicznym Uniwersytetu Warszawskiego wielkoskalowego przeglądu nieba OGLE. Projektem kieruje prof. Andrzej Udalski. Sygnatura czarnej dziury mocno wyróżnia się spośród innych zjawisk mikrosoczewkowania. Bardzo intensywna grawitacja czarnej dziury wydłuża czas trwania soczewkowania na ponad 200 dni. W przypadku opisywanej błąkającej się czarnej dziury użyto Teleskopu Hubble’a do zmierzenia stopnia ugięcia obrazu gwiazdy tła przez czarną dziurę. Hubble jest zdolny do niezwykłej precyzji potrzebnej do takich pomiarów. Obraz gwiazdy został przesunięty od miejsca, w którym normalnie by się znajdował, o około milisekundę łuku. Jest to odpowiednik pomiaru monety groszowej w Lizbonie widzianej z Warszawy albo dwuzłotówki na Wyspach Kanaryjskich widzianej z Warszawy. – Dzięki mikrosoczewkowaniu jesteśmy w stanie badać te samotne, zwarte obiekty i ważyć je. Myślę, że otworzyliśmy nowe okno na te ciemne obiekty, których nie można zobaczyć w żaden inny sposób – mówi Jessica Lu z Uniwersytetu Kalifornijskiego w Berkeley. Należy ona do grona naukowców badających błąkającą się czarną dziurę, zarejestrowaną przez Kosmiczny Teleskop Hubble’a. Jej zespół doszedł jednak do wniosku, że dostrzeżony obiekt może być gwiazdą neutronową, a nie czarną dziurą. Według obliczeń obiekt może mieć masę pomiędzy 1,6 a 4,4 mas Słońca. A uznaje się, że dolna granica masy czarnej dziury to pięciokrotność masy Słońca. Według analizy innego zespołu badaczy, prowadzonego przez Kailash Sahu z Space Telescope Science Institute, obiekt jest czarną dziurą o masie 7,1 mas Słońca. Ta dziura przemieszcza się w odległości ponad pięciu tysięcy lat świetlnych od nas. Jej prędkość wynosi 45 km/s, czyli 162 tys. km/godz. Grupa z Berkley określiła tę prędkość jako 30 km/s (108 tys. km/godz.). Ten wynik, jak mówią, sugeruje, że być może wybuch supernowej nie jest konieczny do narodzin czarnej dziury. W tej chwili niemożliwe jest wyciągnięcie jednoznacznych wniosków dotyczących tego obiektu. – Cokolwiek to jest, obiekt jest pierwszą ciemną gwiezdną pozostałością, którą odkryto wędrującą przez galaktykę bez „opieki” innej gwiazdy – podsumowuje Casey Lam z Uniwersytetu Kalifornijskiego w Berkeley."
Sonda Voyager 1 zaczęła przesyłać dziwne informacje spoza Układu Słonecznego. Co się z nią dzieje?,https://www.national-geographic.pl/artykul/sonda-voyager-1-zaczela-przesylac-dziwne-informacje-spoza-ukladu-slonecznego-co-sie-z-nia-dzieje-220523013202,Unknown,['Kosmos'],"W tej chwili Voyagera 1 dzieli od Ziemi 23,3 mld km. To mniej więcej tyle, ile wynosi odległość naszej planety od Słońca pomnożona przez 155. Sygnał, jaki wysyła sonda, potrzebuje aż 20 godzin i 33 minut, by dotrzeć do anten sieci Deep Space Network, pracujących w Australii, Hiszpanii i Kalifornii. Co oznacza, że otrzymanie danych z sondy, a następnie wysłanie jej danych zwrotnych, trwa prawie dwie pełne doby. Jest to istotne w sytuacji, gdy sonda przestaje pracować prawidłowo. A z czymś takim mamy właśnie do czynienia. W zeszłym tygodniu NASA przyznała, że Voyager 1 przestał przysyłać poprawne dane o swojej orientacji w przestrzeni. „Wyglądają, jakby zostały wygenerowane losowo i w żaden sposób nie oddają stanu systemu AACS [sterującego położeniem Voyagera 1 – przyp. red.]” – napisano w oświadczeniu. Czy to znak, że Voyager 1 ostatecznie się psuje? Voyager 1 został wystrzelony w kosmos w 1977 r., kilkanaście dni po swoim bliźniaku, Voyagerze 2. Jednak z czasem – wykonując wiele razy manewr asysty grawitacyjnej przy mijanych planetach – rozpędził się i go wyprzedził. Zadaniem Voyagerów było badanie Saturna i Jowisza. Jednak sondy okazały się znakomitymi instrumentami naukowymi i działają dziesiątki lat dłużej niż pierwotnie zakładano. W 2004 r. Voyager 1 zbliżył się do granicy heliosfery. Tak określa się obszar oddziaływania Słońca. A dokładniej – obszar, gdzie ciśnienie wiatru słonecznego przewyższa ciśnienie wiatrów galaktycznych. W 2012 roku ją przekroczył i – jako pierwsza sonda zbudowana przez człowieka – znalazł się w niezbadanej dotychczas przestrzeni międzygwiezdnej. Doprowadziło to do pewnego technicznego paradoksu, dobrze znanego czytelnikom science fiction. W czasie, gdy Voyager leciał przez Układ Słoneczny, na Ziemi nastąpił skok technologiczny. W rezultacie najbardziej oddalony od naszej planety instrument badawczy ludzkości jest zwyczajnie przestarzały. Pamięć jego komputera to 70 kilobajtów. Prędkość transmisji danych na Ziemię – 160 bitów na sekundę. Co ciekawe, jeszcze do 2007 r. na Voyagerze działała pamięć taśmowa, znana już wyłącznie z muzeów techniki. Za to w 2017 r., gdy okazało się, że pogarsza się praca silników sondy, przełączono się na ich drugi zestaw – uruchamiając go po raz pierwszy od 37 lat. Obecna zagadka, jakiej źródłem jest Voyager, dotyczy systemu AACS. Tak określa się system, który steruje położeniem tzw. anteny wysokiego zysku. To główna antena stacji, która służy do komunikacji z Ziemią. By działać poprawnie, antena wysokiego zysku powinna być stale zwrócona dokładnie w stronę Ziemi. Ponieważ sonda przesyła informacje o swojej pracy, inżynierowie z NASA przypuszczają, że znajduje się dokładnie w takiej pozycji. Jednak odczyty z AACS, jakie docierają na Ziemię, mówią zupełnie co innego. Ponieważ sygnał Voyagera nie słabnie, sonda nie przeszła w tryb bezpieczny („safe mode”) i działa normalnie. – Zagadka taka jak ta to normalka na obecnym etapie misji Voyagera – uspokaja Suzanne Dodd, projekt menedżerka NASA odpowiadająca za Voyagera 1 i Voyagera 2. – Sonda ma 45 lat i znajduje się w przestrzeni międzygwiezdnej. To obszar kosmosu o wysokim poziomie promieniowania, przez który nie leciał jeszcze nigdy żaden ziemski pojazd kosmiczny. Jeśli tylko istnieje sposób rozwiązania obecnego problemu Voyagera, nasi inżynierowie go znajdą – przekonuje Dodd. Nie mają jednak na to wiele czasu. Voyager z roku na rok produkuje o 4,3 wata energii elektrycznej mniej. Nie ma żadnego sposobu, by ten spadek powstrzymać. Inżynierowie wyłączają więc mniej istotne systemy sondy. Energii sondzie dostarczają radioizotopowe generatory termoelektryczne. To swoiste baterie, zawierające izotopy radioaktywne. Wcześniej zapowiadano, że Voyagery będą utrzymywać kontakt z Ziemią do 2025 r. Jednak w ostatnim oświadczeniu NASA, wydanym przy okazji kłopotów z AACS, znajduje się optymistyczna wzmianka. Można w nim przeczytać, że zespół sondy robi wszystko, by po raz kolejny przedłużyć jej naukowe życie."
Najnowszy skaczący robot to rekordzista. Jest w stanie przeskoczyć pomnik Jezusa w Rio do Janeiro,https://www.national-geographic.pl/artykul/najnowszy-skaczacy-robot-to-rekordzista-jest-w-stanie-przeskoczyc-pomnik-jezusa-w-rio-do-janeiro-220504115234,Unknown,['Nauka'],"Postępująca robotyzacja jest coraz bardziej widoczna. Największe kontrowersje wzbudzają oczywiście roboty humanoidalne. Z nimi jednak jeszcze długo nie będziemy mieli do czynienia na co dzień. Za to mniej skomplikowane maszyny towarzyszą nam już prawie wszędzie: od urzędów pocztowych po restauracje serwujące fast foody. Cały czas trwają prace nad kolejnymi robotami. W ostatnich latach doczekaliśmy się między innymi psa-robota. Digidog, bo tak nazywa się czworonóg, jest wykorzystywany w pracy przez nowojorskich policjantów. Inny model w 2020 r. dostał zdanie do wykonania w czarnobylskiej strefie wkluczenia. Pojawienie się robotów przypominających ludzi i zwierzęta jednych zachwyca, innych przeraża. Nie brakuje obaw, jakoby roboty miały wymknąć się spod kontroli wynalazców i przejąć władzę nad światem. Takie teorie nie mają poparcia naukowego, a są jedynie powieleniem historii przedstawianych w popkulturze. Niemniej, najnowszy skaczący robot wywołał mieszane reakcje. Naukowcy z Uniwersytetu Kalifornijskiego w Santa Barbara zaprojektowali urządzenie, które potrafi odbić się od podłoża na wysokość ponad 30 metrów. To trzy razy więcej niż jest w stanie podskoczyć były już rekordzista. Robot może więc przeskoczyć Pomnik Chrystusa Odkupiciela w Rio de Janeiro. W artykule opublikowanym na łamach czasopisma naukowego „Nature” twórcy robota tłumaczą, że stworzona przez nich technologia może być wykorzystana do pokonywania przeszkód na Ziemi i w kosmosie. Większość mechanizmów umożliwiających skakanie jest wzorowana na budowie zwierząt. Wysokość, jaką zwierzę może osiągnąć podczas skoku, jest ograniczona siłą, jaką jego mięśnie wywierają na podłoże w jednym ruchu. Skaczące roboty mogą jednak „zwielokrotnić pracę” za pomocą silników zapadkowych lub obrotowych, aby zgromadzić energię przed jej uwolnieniem. Na górze robota znajduje się mały silnik, który ciągnie za sznurek, ściskając cztery łuki z włókna węglowego. Kiedy napięcie na cięciwie zostanie zwolnione, łuki prostują się, odpychając od ziemi i wyrzucając urządzenie w powietrze. Robot rekordzista jest lekki i ma aerodynamiczny kształt, dzięki czemu jest w stanie przeskoczyć 10-piętrowy budynek i osiągnąć prędkość nawet do 95 km/godz. Urządzenie ma znaleźć zastosowanie w pokonywaniu trudno dostępnych terenów na Ziemi podczas misji obserwacyjnych lub poszukiwawczo-ratowniczych. Robot mógłby na przykład zastąpić drony w miejscach, w których latanie jest niemożliwe."
"Życie i twórczość Józefa Wybickiego. Wszystko, co warto wiedzieć o twórcy hymnu narodowego",https://www.national-geographic.pl/artykul/zycie-i-tworczosc-jozefa-wybickiego,Halina Żurawska,['Ludzie'],"Józef Wybicki urodził się 29 września 1747 w Będominie na Kaszubach, w średnio zamożnej rodzinie szlacheckiej. Miał siedem sióstr oraz brata Joachima; pięcioro spośród rodzeństwa poświęciło się ostatecznie życiu zakonnemu. Sam Józef nie poszedł wprawdzie do końca tą drogą (otrzymał wykształcenie prawnicze), ale swoją przygodę edukacyjną rozpoczął w murach kolegium jezuickiego w Starych Szkotach na przedmieściach Gdańska. Szkołę wspominał po latach bardzo kiepsko, opisując ją jako siedlisko przemocy i niesprawiedliwości. Obserwowane nadużycia skłoniły go nawet do próby wzniecenia buntu wśród uczniów, co groziło karą usunięcia z placówki. Konflikt wygaszono dzięki interwencji stryja Józefa, Franciszka, który załatwił młodzieńcowi zastępczą praktykę w kancelarii sądu grodzkiego w Skarszewach. Chociaż tamtejszy klimat również nie przypadł młodemu Wybickiemu do gustu, zdobyta w owym czasie wiedza prawnicza miała mu się bardzo przydać w późniejszym życiu. Opiekujący się rodzeństwem Wybickich stryj zmarł w 1765 roku. Zmusiło to osiemnastoletniego Józefa do usamodzielnienia się oraz podjęcia walki o własne miejsce w świecie. W tym czasie zaangażował się w polskie życie polityczne, poprzez udział w elekcji naszego ostatniego króla – Stanisława Augusta Poniatowskiego. Jednocześnie ciągle podnosił kompetencje prawnicze, co przydawało mu się w trakcie coraz liczniejszych wystąpień na forum publicznym. Spora część dojrzałego życia Józefa Wybickiego upłynęła w latach dramatycznych z punktu widzenia polskiej państwowości. Wystarczy wspomnieć, że był świadkiem wszystkich rozbiorów Polski, przypadających kolejno na lata 1772, 1793 oraz 1795. Wybicki bynajmniej nie przyglądał się biernie rozwojowi wydarzeń; na miarę swoich możliwości usiłował w nich uczestniczyć. Nie zdołał jednak oczywiście zatrzymać lawiny nieszczęść, jakie spadły na kraj zawłaszczany stopniowo przez trzy obce mocarstwa. Rosnące wpływy rosyjskie na naszych ziemiach skłoniły Wybickiego do udziału w tzw. konfederacji barskiej (1768), zawiązanej przez część szlachty w celu obrony katolicyzmu oraz – szerzej – narodowej suwerenności. Z polecenia władz konfederacyjnych młody Wybicki podróżował po Polsce i Europie, inicjując rozmaite stosunki dyplomatyczne. Niejako „mimochodem” spełniał również swoje własne marzenia. W roku 1770 zgłębiał wiedzę z zakresu prawa, nauk przyrodniczych oraz filozofii na słynnym uniwersytecie w Lejdzie. Szybko jednak powrócił do kraju, aby osiąść w nim na stałe po klęsce konfederacji i pierwszym rozbiorze. W 1773 roku Wybicki ożenił się ze szlachcianką Kunegundą Drwęską, starszą od niego o 17 lat. To dość kontrowersyjne jak na owe czasy małżeństwo nie potrwało długo. Przerwała je w 1775 roku niespodziewana śmierć Kunegundy, będącej wówczas w zaawansowanej ciąży. Jeszcze w tym samym roku zmarła również matka Wybickiego, Konstancja, która nawet na łożu śmierci nie umiała do końca wybaczyć synowi wzięcia ślubu bez jej zgody. Ciężkie doświadczenia w życiu osobistym skłoniły Wybickiego do rzucenia się w wir aktywności publicznej. Pełnił w tym czasie funkcję królewskiego szambelana, a także wizytatora szkół na Wileńszczyźnie. W owym okresie zaczął parać się na szerszą skalę działalnością pisarską. W swoim publicystycznym traktacie zatytułowanym „Listy patriotyczne do Jaśnie Wielmożnego eks-kanclerza Zamoyskiego, prawa układającego pisane” Wybicki przedstawił własne poglądy na sprawy państwowe i społeczne. Postulował m.in. zniesienie poddaństwa chłopów oraz zastąpienie czynszami świadczonej przez nich pańszczyzny. „Rewolucyjność” owych postulatów stawia kaszubskiego prawnika wśród najodważniejszych myślicieli epoki oświecenia. W 1780 roku Wybicki znowu się ożenił – tym razem z młodszą o 10 lat Esterą Wierusz-Kowalską. Ponieważ jego rodzinny Będomin znalazł się w rejonie zaboru pruskiego, polityk osiadł wraz z małżonką w nowo zakupionym majątku w Manieczkach. Kolejne lata należałoby zapewne uznać za najszczęśliwszy okres jego życia: zajmował się gospodarstwem, dużo pisał, powitał na świecie troje swoich dzieci. Nie dostrzegał jeszcze na horyzoncie czarnych chmur, jakie miały zasnuć polskie niebo w następnym dziesięcioleciu. Po drugim rozbiorze (1793) Manieczki podzieliły los Będomina, wchodząc w skład państwa pruskiego. Wybiccy przenieśli się zatem w okolice Warszawy, gdzie niedługo później miał się rozegrać jeden z epizodów powstania kościuszkowskiego. I chociaż sama insurekcja zakończyła się fiaskiem, Józef poznał w jej trakcie generała Jana Henryka Dąbrowskiego. Właśnie ta znajomość, kontynuowana już na emigracji w Paryżu, dała Wybickiemu asumpt do stworzenia pieśni uznanej oficjalnie w 1921 roku za polski hymn narodowy. Przebywając na obczyźnie, Wybicki miał też okazję spotkać samego Napoleona Bonapartego. Ten ostatni – pozostając pod wrażeniem prawniczej wiedzy Polaka – powierzył mu pracę nad stworzeniem nowych struktur administracyjnych na dawnych ziemiach polskich. Chodziło o Księstwo Warszawskie, istniejące w latach 1807-1815. Wybicki, jako stronnik Napoleona (nagrodzony zresztą przez niego złotym krzyżem Orderu Legii Honorowej) przeżył w Księstwie kilka udanych, szczęśliwych lat. Ostateczna klęska Napoleona oraz ustalenia kongresu wiedeńskiego (1815) postawiły Józefa Wybickiego w niezwykle trudnej sytuacji. Oto bowiem stał się persona non grata w oczach nowych władz rosyjskich i pruskich (te ostatnie wyznaczyły nawet nagrodę za jego głowę). Jednak, dzięki interwencji księcia Adama Jerzego Czartoryskiego, Wybicki zdołał uniknąć represji. Powrócił do swych ukochanych Manieczek, gdzie zmarł 10 marca 1822 roku. "
Kim tak naprawdę był Święty Mikołaj?,https://www.national-geographic.pl/artykul/kim-tak-naprawde-byl-swiety-mikolaj,Unknown,['Historia'],"Obecnie najpopularniejszy wizerunek świętego Mikołaja to ten z pulchnym staruszkiem ze śnieżnobiałą brodą, który ubrany jest w czerwony kostium. Prawdopodobnie mieszka wraz z gromadą elfów, które pomagają mu tworzyć prezenty, w Laponii lub na biegunie północnym. Kult Mikołaja wywodzi się z kultury brytyjskiej i amerykańskiej. Do spopularyzowania postaci w formie współczesnej przyczyniła się reklama słynnego napoju Coca-Cola w 1930 roku, stworzona przez Amerykanina Freda Mizena. 

Do dziś dzieci na całym świecie wysyłają listy do enigmatycznego staruszka, licząc, że to właśnie on przynosi im prezenty w tym wyjątkowym okresie świąt. Konfrontacja z rzeczywistością jest zwykle bolesna. Dzieci, które dowiadują się, że Święty Mikołaj nie istnieje, są bardzo rozczarowane. Nie oznacza to jednak, że nigdy nie istniał. Prawdziwa historia ma morał, który sprawił, że ta legenda żyje po dziś dzień… 
Historia świętego Mikołaja sięga 3 wieku naszej ery. Według średniowiecznych przekazów urodził się 15 marca 270 roku w Patarze, niedaleko Miry w dzisiejszej Turcji. Był jedynym dzieckiem bardzo zamożnych rodziców. Po ich śmierci odziedziczył fortunę, którą chętnie dzielił się z potrzebującymi. Postanowił powierzyć swoje życie chrześcijańskiemu Bogu i wstąpił do klasztoru. Po kilku latach pokornej posługi został biskupem. Uczestniczył w soborze nicejskim w 325 roku. Należy pamiętać, że były to czasy, w których Chrześcijanie byli prześladowani. Nie inaczej mogło być z Mikołajem. Według niektórych przekazów prawdopodobnie ze względu na głoszenie nauki Chrystusa, został poddany torturom i wtrącono go do więzienia. Miał tam doznać cudownego objawienia. Podobno sami Jezus i Maryja, ukazali się duchownemu i oddali mu biskupie szaty. W 565 roku został spisany żywot „archimandryty Mikołaja” (w czasach wczesnego Chrześcijaństwa, archimandryta był opiekunem klasztorów w diecezji) z klasztoru Syjon. Według tekstu ów biskup był uważany za męczennika. Średniowieczne hagiografie mówią jeszcze o trzech najważniejszych legendach dotyczących Biskupa Miry. 
W wielu przekazach pojawiała się historia o trzech córkach, których ojciec, zubożały szlachcic, nie posiadał wystarczających środków, by zapewnić im posag. W związku z tym nikt nie chciał poślubić dziewcząt. Aby zdobyć pieniądze, postanowił on wysyłać swoje dzieci do domu publicznego. Informacja ta dotarła do Mikołaja, który chcąc uchronić dziewczynki od nierządu, trzy razy podrzucał im sakiewki ze złotem. Gdy ojcu udało się wyprawić dwa wesela, postanowił dowiedzieć się, kim jest wybawiciel jego córek. Czuwał przez całą noc i odkrył, że to Mikołaj, którym ojciec pogardzał ze względu na jego wiarę. Legenda głosi, że podziękował mu zawstydzony i postanowił zmienić swoje życie, w zgodzie z wartościami chrześcijańskimi.
 "
Homoseksualne pingwiny z zoo w Nowym Jorku doczekały się pierwszego pisklęcia. „Świetnie się spisują”,https://www.national-geographic.pl/artykul/homoseksualne-pingwiny-z-zoo-w-nowym-jorku-doczekaly-sie-pierwszego-pisklecia-swietnie-sie-spisuja-220203013055,Unknown,['Przyroda'],"Elmer i Lima należą do gatunku pingwinów Humboldta (Spheniscus humboldti), zwanych też pingwinami peruwiańskimi. Gatunek ten od lat uznawany jest za zagrożony wyginięciem, a dzika populacja stale zmniejsza się z powodu utraty siedlisk i zmian klimatu. Szansą na przetrwanie gatunku są programy ochronne, a ten prowadzony przez Rosamond Gifford Zoo w stanie Nowy Jork jest jednym z największych na świecie. Tamtejsza kolonia pingwinów Humboldta powstała w 2005 roku. Początkowo stado liczyło 18 dorosłych ptaków, dziś jest ich już 28. W ciągu minionych 15 lat na świat przyszło 55 piskląt, z których część trafiła do innych ogrodów zoologicznych. Także Elmer i Lima wykluli się już w niewoli. Elmer w 2016 roku, a Lima w 2019. Ze względu na stopień zagrożenia pingwinów Humboldta, opiekunowie zwierząt nie mogą pozwolić sobie na utratę ani jednego jaja. To właśnie troska o powiększenie kolonii sprawiła, że postanowili podarować jajo jednej z par Elmerowi i jego partnerowi. Biologiczni rodzice pisklęcia – samica Poquita i samiec Vente – w przeszłości zniszczyli inne, zapłodnione jajo. Istniała więc obawa, że ponownie dojdzie do wypadku. – Nie wszystkie pary pingwinów są dobre w wysiadywaniu jaj. To wymaga praktyki – mówi dyrektor zoo Ted Fox. I o ile w przypadku biologicznych rodziców opiekunowie zdają się na ich instynkt, o tyle w poszukiwaniu rodziców zastępczych sprawdzają ich kompetencje na przykładzie sztucznego jaja. – Niektóre pary, które otrzymują atrapę jajka, siadają w gnieździe, ale jajo zostawiają z boku i nie wysiadują go prawidłowo. Inne walczą o to, kto i kiedy ma wysiadywać jajo. Dzięki temu możemy ocenić, która para będzie dobrą rodziną zastępczą, a Elmer i Lima zachowywali się wzorowo w każdym aspekcie – podkreśla Fox. 23 grudnia opiekunowie podmienili sztuczne jajo Elmera i Lima na prawdziwe. Para opiekowała się jajem na zmianę, aż do jego wyklucia. Pisklę wyszło na świat 1 stycznia, ale dopiero po czterech tygodniach, gdy personel upewnił się co do jego bezpieczeństwa i dobrego zdrowia, poinformowano o tym oficjalnie. „Mamy bardzo ekscytujące wieści! W Rosamond Gifford Zoo wykluło się pierwsze pisklę wychowywane przez parę pingwinów tej samej płci! Przybrani rodzice świetnie się spisują i wykonują wspaniałą pracę, ogrzewając i karmiąc pisklę” – napisano w poście na Facebooku. Znaczenie rodzin zastępczych, takich jak stworzona przez Elmera i Lima, można obserwować także w innych ogrodach zoologicznych np. w kolonii pingwinów białobrewych w Oceanogràfic Valencia w Hiszpanii, pingwinów królewskich w berlińskim zoo czy pingwinów magellańskich w zoo w San Francisco. Jedną z głośniejszych historii z życia pingwinów była ta z DierenPark Amersfoort w Holandii, gdzie dwa samce pingwina czarnonogiego tak bardzo chciały zostać rodzicami, że ukradły jajo innej parze. Elmer i Lima to jedna z zaledwie dwóch par homoseksualnych pingwinów, które mieszkają w Rosamond Gifford Zoo. Ale jednopłciowe związki wśród tych ptaków nie są niczym niezwykłym. W ostatnich dniach głośno było też o parze z zoo we Wrocławiu, która „adoptowała różowego flaminga”. W rzeczywistości Bluey i Forest po prostu przeniosły jedną z zabawek z wybiegu do swojego gniazda. Opiekunowie ptaków w zabawnym poście na Facebooku napisali, że „chłopaki uznali, że zdecydowanie lepiej nada się ona jako wystrój wnętrza”."
Niesporczak Schrödingera – polski fizyk wprowadził zwierzę w stan kwantowej superpozycji. Jak to możliwe?,https://www.national-geographic.pl/artykul/naukowa-sensacja-niesporczak-schrodingera-polak-z-innymi-fizykami-schlodzil-zwierze-i-wprowadzil-w-stan-kwantowej-superpozycji-211220122545,Michał Rolecki,['Nauka'],"Niesporczaki to mikroskopijne zwierzęta, których rozmiar nie przekracza milimetra długości. Znane są jednak ze swej niezwykłej odporności. Mogą przeżyć w ekstremalnie wysokich i niskich temperaturach, olbrzymich ciśnieniach, a także kosmicznej próżni.  Niedawno grupa uczonych – wraz z dr hab. Tomaszem Paterkiem z Uniwersytetu Gdańskiego – wprowadziła te zwierzęta w niezwykły stan. To kwantowe splątanie, w której stan jednego układu jest nierozerwalnie związany ze stanem drugiego.  Efekt ten potwierdzono w setkach eksperymentów. Taka właściwość świata kwantów bardzo nie podobała się Albertowi Einsteinowi. Mówił o niej „upiorne oddziaływanie na odległość”. Oznacza to, że zmiana stanu jednej cząstki natychmiast wywołuje zmianę stanu drugiej. Dzieje się tak niezależnie od dzielącej je odległości, zaś między cząstkami nie zachodzi wymiana informacji. Ta bowiem musiałaby przekroczyć prędkość światła, a z teorii względności wynika, że to niemożliwe. Dlatego niektórzy fizycy sądzą, że odległość jest rodzajem złudzenia.  Jeszcze 30 lat temu fizycy potrafili wprowadzić w stan splątania  tylko pojedyncze cząstki. Z czasem udawało się splątywać ich ze sobą coraz więcej. W 2011 roku splątano ze sobą dwa milimetrowej wielkości – widoczne gołym okiem – diamenty. W 2017 roku w stan kwantowego splątania wprowadzono zaś po raz pierwszy organizm żywy: bakterię.  Grupa fizyków, wśród których jest Polak, dr hab. Tomasz Paterek, wprowadziła w stan splątania wielokomórkowe zwierzę. Był to niesporczak. Eksperyment był możliwy ze względu na niebywałą odporność tych organizmów.  Stany kwantowe są bardzo podatne na zakłócenia. Wytrącić z nich może nawet pojedynczy kwant promieniowania cieplnego. Dlatego do celów eksperymentu niesporczaki schłodzono do temperatury zaledwie o jedną setną stopnia wyższej od najniższej możliwej – zera bezwzględnego, czyli 0 K. W takiej temperaturze umieszczono je na tzw. kubicie. To kwantowy układ, który – choć przeczy to codziennej logice – może znajdować się w dwóch kwantowych stanach jednocześnie. Gdy badacze zmierzyli naturalne drgania kubitu i niesporczaka, pomiary wykazały, że oba te obiekty znalazły się w stanie splątania kwantowego.  Dwa niesporczaki nie przeżyły takiej próby. Nie wróciły do życia po ogrzaniu. Trzeciemu jednak się udało. Biolodzy zaczęli się spierać, czy w temperaturze jednej setnej kelwina zwierzę żyło, czy znajdowało się w stanie głębokiej hibernacji. Dr Paterek sądzi, że nie żyło. Jak powiedział tygodnikowi „New Scientist”, w trakcie eksperymentu nie zaobserwowano żadnego śladu reakcji biochemicznych.  To przywodzi na myśl inny eksperyment, choć dotychczas wyłącznie myślowy. Chodzi o słynnego kota Schrödingera. To zwierzę znajduje się w swoistym stanie zawieszenia, gdzieś pomiędzy życiem a śmiercią. Nie chodzi o hibernację, lecz o superpozycję. To kwantowy stan, w którym można przebywać w dwóch stanach naraz. Czyli można być np. jednocześnie żywym i nieżywym. Ten eksperyment myślowy opisał fizyk Edwin Schrödinger w 1935 r. Wyobraźmy sobie, że umieszczamy w jednym pojemniku żywego kota, promieniotwórczy pierwiastek (który w wyniku rozpadu emituje cząstkę promieniowania) oraz detektor promieniowania (np. licznik Geigera). W chwili wykrycia cząstki promieniowania detektor uwalnia trujący gaz. Rozpadem promieniotwórczym rządzą prawa fizyki kwantowej. Nie można określić, kiedy jądro atomu się rozpadnie. Wiadomo jednak, że statystycznie po upływie pewnego czasu – zwanego czasem połowicznego rozpadu – prawdopodobieństwo, że jądro się rozpadnie, wynosi 50%. Zanim to zmierzymy, jądro znajduje się (według większości interpretacji fizyki kwantowej) jednocześnie i w jednym, i w drugim stanie.  Przed pomiarem (a więc otwarciem pudełka), a po upływie czasu połowicznego rozpadu, prawdopodobieństwo, że kot jest martwy i że jest nadal żywy, będzie takie samo. Czyli będzie równe 50%. Choć przeczy to zdrowemu rozsądkowi, kot powinien znajdować się w stanie kwantowej superpozycji stanów.  Fizycy od dawna próbują stwierdzić, gdzie leży granica tej kwantowej nieoznaczoności. Na co dzień nie obserwujemy przecież samochodów, domów, ani ludzi w dwóch stanach naraz. Być może takie kwantowe i nieokreślone stany mogą przybierać tylko małe układy, złożone z niewielkiej liczby cząstek. Gdy cząstek jest zbyt wiele, stan kwantowego układu ustala się samorzutnie. Być może dzieje się tak, bowiem cząstki bezustannie wchodzą ze sobą w interakcje. Przeprowadzano wiele eksperymentów, które miały tego dowieść. Najpierw w stan kwantowej superpozycji wprowadzano grupy kilkudziesięciu, potem kilku tysięcy atomów. Odpowiednio izolowane od wpływów otoczenia, znajdowały się one w stanie superpozycji. Wcale nie zamierzały „określić się”, czyli przybrać jakiegoś określonego, znanego nam na co dzień stanu.  Czy niesporczak w eksperymencie opisywanym przez fizyków był żywy, czy martwy? A może istniał w jednym i drugim stanie naraz – czyli był to pierwszy na świecie niesporczak Schrödingera? Po tym eksperymencie rozpoczęły się dyskusje fizyków, biologów, a nawet filozofów. I pewnie prędko się nie skończą..."
Przerażająca mumia syreny odnaleziona w Japonii. Czy stworzenie było prawdziwe?,https://www.national-geographic.pl/artykul/przerazajaca-mumia-syreny-odnaleziona-w-japonii-czy-stworzenie-bylo-prawdziwe-220309122134,Unknown,"['Odkrycia', 'Historia']","Naukowcy z Japonii postanowili w końcu zbadać tajemnicę 300-letniej mumii syreny. Chcą sprawdzić kim, a właściwie czym jest to przerażające stworzenie. Jego szczątki przez lata były przechowywane w drewnianym pudełku w świątyni, która znajduje się w prefekturze Okayama na wyspie Honsiu. Wiele wskazuje na to, że mogło dojść do zabiegu, podczas którego tors małpy zszyto z dolną częścią ryby.  Mumia syreny jest niewielka. Ma zaledwie 30 centymetrów długości od głowy do rybiego ogona. Badacze twierdzą, że stworzenie prawdopodobnie miało paznokcie, zęby, włosy na głowie, a dolną część ciała pokrywały łuski.  W przeszłości syrena miała być obiektem kultu. Lokalna ludność wierzyła, że stwór posiadał właściwości lecznicze. Co ciekawe, w ciągu ostatnich 2 lat, kapłani ze świątyni w Okayamie wierzyli, że syrena pomaga w walce z pandemią koronawirusa. Hiroshi Kinoshita, członek zarządu Towarzystwa Folkloru Okayamy dowiedział się o mumii przypadkiem. Natrafił na jej ślad w encyklopedii mitycznych stworzeń, gdzie odnalazł wskazówkę, że ta znajduje się w świątyni w prefekturze Okayama. Według notatki, która znajdowała się w skrzynce. Zwierzę miał złowić rybak między 1736 a 1741 rokiem. Po śmierci miał poddać ją procesowi mumifikacji, a następnie sprzedać syrenę bogatej rodzinie. Niestety to, w jaki sposób stwór trafił do świątyni, wciąż pozostaje niejasne.  Kinoshita zainicjował projekt badawczy. Naukowcy z Kurashiki University of Science and Arts rozpoczęli dochodzenie w sprawie tajemniczego pochodzenia mumii. Udało im się uprosić kapłanów, aby udostępnili im obiekt, co nie było łatwym zadaniem. Teraz uczeni chcą poddać obiekt tomografii komputerowej. Badacze mają w planach również przeprowadzenie testów DNA, aby móc precyzyjnie określić, z jakich dwóch gatunków powstała ta mrożąca krew w żyłach ""hybryda"". Kinoshita nie wierzy jednak, że mumia jest prawdziwa. Według niego najprawdopodobniej została wyprodukowana kilkaset lat temu i miała być towarem eksportowym dla Europy lub artefaktem używanym podczas specjalnych uroczystości w Japonii. Mumia przypomina ningyo. To stworzenie, które jest hybrydą małpy i ryby i wywodzi się z japońskiego folkloru. Jedna z najsłynniejszych ludowych legend o tej syrenie opowiada o Yao Bikuni. To historia o rybaku i jego córce, którzy zamieszkiwali niegdyś prowincję Wakasa, dzisiejszą prefekturę Fukui. Pewnego razu mężczyźnie udało się złowić niezwykłą rybę, która pokryta była łuskami, ale miała ludzką górną część ciała. Mężczyzna zaprosił więc czym prędzej znajomych, aby skosztowali mięsa tego wyjątkowego stworzenia. ningyo, fot. Wikimedia Commons W trakcie wieczerzy, kiedy rybak przygotowywał potrawę, jeden z gości zajrzał do kuchni i zauważył, że zwierzę ma ludzką twarz. Wrócił dyskretnie do reszty znajomych i ostrzegł ich, aby nie jedli tej ryby, ponieważ bał się, że jest przeklęta. Żaden z gości nie zjadł posiłku, a zamiast tego schowali swoją porcję pod ubranie.  Chcieli wyrzucić mięso w drodze powrotnej do domu. Jeden z mężczyzn, który tego wieczoru wypił za dużo sake, zapomniał o tym, że pakunek z jedzeniem, który zabrał z przyjęcia, był w rzeczywistości mięsem ningyo. Gdy wrócił do domu, jego córka, Yao Bikuni, poprosiła go o podarek, ponieważ było jej smutno, że ojciec nie zabrał jej ze sobą na ucztę. Ten bez zastanowienia dał dziewczynce mięso syreny. Dopiero kiedy wytrzeźwiał, przypomniał sobie, co zrobił. Szybko próbował powstrzymać córkę przed zjedzeniem, lecz było już za późno.   Ojciec obawiał się, że jego ukochana córka umrze, lecz tak się nie stało. Mijały lata, a mężczyzna całkowicie zapomniał o niefortunnym wypadku. Kobieta wyszła za mąż, urodziła potomstwo i zdawało się, że wiedzie szczęśliwe życie. Wkrótce okazało się, że kiedy jej bliscy powoli zaczęli odchodzić, ona wciąż pozostawała młoda. Przeżyła swojego męża i dzieci. Osamotniona dziewczyna rozpoczęła wkrótce tułaczkę po świecie. Po dożyciu 800 lat, miała w końcu powrócić w rodzinne strony. Legenda o Yao Bikuni stała się bardzo popularna szczególnie wśród ludności małych miasteczek i wsi. Kapłani uważali, że syrena potrafi leczyć ludzi. Niestety, jak to zazwyczaj bywa przy tajemniczych mitach, opowieść szybko stała się ofiarą własnej popularności. Miejscowi wyczuli w tym intratny biznes. Zaczęło pojawiać się mnóstwo fałszywek, które miały być rzekomo ningyo."
"Wahadłowce kosmiczne. Latały jak rakiety, wracały na Ziemię jak samoloty. Dlaczego z nich zrezygnowano?",https://www.national-geographic.pl/artykul/wahadlowce-kosmiczne-lataly-jak-rakiety-wracaly-na-ziemie-jak-samoloty-dlaczego-z-nich-zrezygnowano,Unknown,['Kosmos'],"Prom kosmiczny, przez swój wahadłowy ruch zwany również wahadłowcem, często uważany jest za najbardziej nieudany program w historii NASA. Promy były niedopracowane, co poskutkowało dwoma katastrofami, w których zginęło łącznie czternaścioro astronautów. Drugim zarzutem jest koszt. W założeniu miało być tanio, a jednak program wahadłowców kosztował NASA aż 209 miliardów dolarów. Jednak wbrew obiegowej opinii to właśnie wahadłowce kosmiczne były końmi pociągowymi, dzięki którym Amerykanie konstruowali Międzynarodową Stację Kosmiczną. Pozwoliły też na naprawy satelitów badawczych i samego Kosmicznego Teleskopu Hubble’a. Gdyby nie możliwości wahadłowców, naprawy byłyby niemożliwe i spoglądający w odległy kosmos Hubble nie zmieniłby historii astronomii. Pomysł na kosmiczną taksówkę narodził się w głowach naukowców NASA jeszcze przed pierwszym lądowaniem człowieka na Księżycu. W roku 1968 rozpoczęto wstępne prace nad środkiem transportu, którego zadaniem miało być: Zaznaczono również, że pojazd ma być gotowy do startu bez zakrojonych na wiele miesięcy przygotowań. Miał też nadawać się do wielokrotnego użytku. W trakcie wczesnych badań związanych z programem wahadłowców nie obyło się bez debat i sporów na temat optymalnej konstrukcji kosmicznego samolotu. Chodziło o to, by najlepiej zrównoważyć możliwości, koszty rozwoju i koszty operacyjne. Rozważano nawet skonstruowanie wahadłowca w pełni odzyskiwalnego. Miał on posiadać bardzo duży, skrzydlaty załogowy booster, który przenosiłby mniejszy skrzydlaty załogowy orbiter. Pojazd wspomagający podnosiłby orbiter na określoną wysokość, nadawał mu prędkość, a następnie obie maszyny rozdzielałyby się. Booster wracałby i lądował poziomo, podczas gdy orbiter kontynuował podróż na niską orbitę okołoziemską. Po zakończeniu misji skrzydlaty orbiter lądował poziomo na pasie startowym. Pomysł polegał na tym, że pełna możliwość ponownego użycia dawałaby niższe koszty operacyjne. Ci, którzy w tej chwili widzą przed oczyma samolot Virgin Orbit „Cosmic Girl”, zdolny wynosić rakiety na wysokość ponad dziewięciu kilometrów, dobrze kojarzą. To wszystko wzięło się z programu wahadłowców. Niestety, dalsze prace nad projektem wykazały, że aby podnieść orbiter na odpowiednią wysokość potrzebny jest naprawdę potężny wzmacniacz. A w systemach kosmicznych koszt jest ściśle związany z masą, oznaczało to, że całkowity koszt pojazdu byłby bardzo wysoki. Zarówno booster, jak i orbiter miałyby silniki rakietowe plus silniki odrzutowe do użytku w atmosferze, a także oddzielne systemy paliwowe i sterujące dla każdego trybu napędu. Ponadto równolegle toczyły się dyskusje na temat tego, ile funduszy będzie dostępnych na rozwój programu. Niestety, ten konkretny projekt upadł. Ale sama idea wahadłowców pozostała. Prom powstał, był nawet przewożony na grzbiecie dostosowanego do tego samolotu pasażerskiego, co mocno nawiązywało do idei opisanej wyżej. Pierwszy lot promu kosmicznego odbył się 12 kwietnia 1981 roku. Astronauci John Young i Robert Crippen uruchomili program wahadłowców kosmicznych, pilotując Columbię w kosmos i wracając z powodzeniem dwa dni później. Natomiast na pokładzie promu kosmicznego Challenger poleciała w kosmos pierwsza Amerykanka – Sally Ride. W 1984 roku astronauci misji  STS-41-C, prowadzonej dzięki wahadłowcowi Challenger, po raz pierwszy w historii podjęli się naprawy satelity na orbicie. Mowa o orbitalnym obserwatorium Słońca – Solar Maximum Mission (SMM). Rok później astronauci podróżujący na pokładzie promu kosmicznego Discovery przywrócili sprawność satelicie Syncom IV-3. Zakładano, że koszt korzystania z wahadłowców kosmicznych wyniesie 20 mln dolarów na jeden start. W rzeczywistości był dużo wyższy. Według współczesnych obliczeń mógł dochodzić nawet do 1,9 miliarda dolarów. Budziło to niezadowolenie amerykańskiego Kongresu. Jednak programu wahadłowców niemal nie zakończyła zwykła uszczelka. 28 stycznia 1986 roku na pokład promu Challenger wsiadała siedmioosobowa załoga. W jej skład wchodziła Christie McAuliffe, która miała być pierwszą nauczycielką w kosmosie. Tego dnia panował nienaturalny ziąb. Temperatura w nocy spadła tak bardzo, że obsługa techniczna poinformowała o oblodzeniu wieży startowej. Według norm wahadłowiec mógł startować w temperaturze około zera stopni Celsjusza. Dlatego czekano ze startem, aż temperatura powietrza wzrośnie. Było to już kolejne przesuniecie startu, co budziło niezadowolenie tłumów i wymuszało na szefostwie operacji podjęcie niepopularnych decyzji. Wreszcie wydano pozwolenie na start. W 45 sekundzie po starcie z szybującej w górę rakiety wydostał się język ognia. Chwilę później prom i wynosząca go rakieta wraz ze zbiornikami paliwa wybuchły. Po śledztwie prowadzonym przez specjalną grupę ustalono, że winny katastrofie był pierścień uszczelniający prawą dodatkową rakietę na paliwo stałe. Jak doszło do tego, że uległ zniszczeniu, wyjaśnił na konferencji prasowej fizyk i noblista Richard Feynman. Włożył do szklanki z zimną wodą uszczelkę i pokazał, że w takich warunkach staje się ona nieelastyczna i krucha. Po poprawkach program wznowiono. Jedną z pierwszych misji po przerwie było wyniesienie na orbitę Kosmicznego Teleskopu Hubble’a. Miało to miejsce 24 kwietnia 1990 roku. Program zakończono w 2011 roku wynikiem 132 udanych lotów. Teraz doświadczenia nabyte przy wahadłowcach są wykorzystywane m.in. przy projekcie nowej ciężkiej rakiety księżycowej SLS. Ale nie tylko USA miały swoje wahadłowce kosmiczne."
Archeolog-amator odnalazł sztylet z czasów Imperium Rzymskiego,https://www.national-geographic.pl/artykul/archeolog-amator-odnalazl-sztylet-z-czasow-imperium-rzymskiego,Unknown,"['Odkrycia', 'Nauka']","Odkrycie doprowadziło naukowców do „zaginionego” pola bitwy, w którym rzymscy legioniści walczyli się z retyckimi wojownikami. Starcie to prawdopodobnie odbyło się w momencie, gdy Cesarz Tyberiusz starał się umocnić władzę w tym regionie. Archeolodzy sądzą, że odnaleziony sztylet mógł zostać celowo zakopany przez jednego z wojowników na znak podziękowania za zwycięstwo.S Broń ta ma charakterystyczną rękojeść w kształcie krzyża. Do tej pory badacze odnaleźli tylko 4 takie same na dawnych terytoriach Imperium Rzymskiego. Lucas Schmid, ówczesny student stomatologii, wiosną 2018 roku eksplorował teren w pobliżu szwajcarskiej wioski Tiefencastel w połudnowo-wschodnim okręgu Graubünden. W 2003 roku w tym miejscu trwały wykopaliska archeologiczne i do tej pory uważano, że odkryto już wszystkie ślady po rzymskich wojownikach. -Założyłem sobie, że cały teren nie został skrupulatnie przeszukany - powiedział Schmidt w rozmowie z LiveScience - było dla mnie jasne, że mogę tu jeszcze coś znaleźć - dodaje.  Dociekliwość popłaciła się i Schmid dzięki wykrywaczowi metalu odnalazł sztylet rok później, na niewielkim wzgórzu nieopodal wąwozu. Początkowo sprzęt, z którego korzystał wykrył bardzo słaby sygnał, co sugerowało drobny przedmiot. Odkrywca mimo wszystko zainteresował się tym, co to może być, bez względu na rozmiar. Zaczął kopać, a chwilę później sygnał robił się coraz silniejszy. W końcu odnalazł broń 30 centymetrów pod powierzchnią ziemi. Dla Schmida było to pierwsze odkrycie archeologiczne w życiu. Schmid od razu zgłosił swoje odkrycie lokalnej instytucji archeologicznej. Ta z kolei wydała zezwolenie na nowe wykopaliska na obszarze, w którym odnaleziony został sztylet. Prace rozpoczęto na początku września i od tego czasu archeologom udało się odnaleźć setki nowych artefaktów, które były pozostałościami po tamtej bitwie. Między innymi groty włóczni, części tarcz, monety, czy też ćwieki z sandałów na ciężkich podeszwach, które w tamtym okresie nosili legioniści.  Dodatkowo, badaczom udało się odnaleźć uzbrojenie przeciwników Rzymian - Retów. Był to lud, który zamieszkiwał tereny dzisiejszej Szwajcarii, Tyrolu i Lombardii do II wieku n.e. Nie jest do końca jasne skąd pochodzili Retowie. Niektórzy historycy uznają ich za Celtów, natomiast inni za Etrusków. W 15 r. p.n.e. Cesarz Tyberiusz podbił to terytorium, w następstwie czego na jego terenie powstała Recja, nowa prowincja Rzymu, a język Retów został wyparty przez Łacinę. Wielu naukowców wskazuje również na fakt, że konflikt pomiędzy Cesarstwem a ludem Retów trwał nawet od lat 50 p.n.e Niewyjaśnionym pozostaje, kiedy odbyła się bitwa, która zostawiła po sobie wykopane przedmioty. Czy nastąpiło to przed ostatecznym podbojem Retów, czy były to może walki ostatniej szansy tych, którzy nie pogodzili się jeszcze z rządami najeźdźców. Jeden z archeologów stwierdził, że jedna z odnalezionych monet została najprawdopodobniej wybita pomiędzy 29 a 26 r. p.n.e. Zaznacza jednak, że mogła ona równie dobrze upaść komuś w innym okresie. "
"Psy nie okazują wszystkich emocji, co nie oznacza, że ich nie czują. Jak zrozumieć emocje zwierząt?",https://www.national-geographic.pl/artykul/zwierzeta-nie-okazuja-wszystkich-emocji-co-nie-oznacza-ze-ich-nie-czuja-jak-je-zrozumiec-210628124330,Unknown,"['Przyroda', 'Odkrycia']","Choć wielu osobom nadal może wydawać się to kontrowersyjne i niezrozumiałe, zwierzęta, podobnie jak ludzie, odczuwają konkretne emocje. Niestety, nie potrafią wyrazić ich werbalnie, dlatego często są błędnie interpretowane przez ich opiekunów. Mamy tendencję do antropomorfizacji zwierząt, doszukując się w nich ludzkich ekspresji. Okazuje się, że klucz do zrozumienia naszych pupili znajduje się w ich sercach. Na przykład niedźwiedzie amerykańskie nie zachowują się inaczej, kiedy przelatują nad nimi drony. Ale naukowcy zbadali, że obecność latających obiektów bardzo je niepokoi, nawet jeśli tego nie pokazują. Claudia Wascher z Anglia Ruskin University opracowała odkrycia naukowców, którzy badali emocje zwierząt właśnie. W tym celu zmierzyli, jak częstotliwość rytmu ich serc zmienia się w zależności od różnych sytuacji. To pozwoliło im zbliżyć się odpowiedzi na pytanie, jak czuje się nasz pies. Zarówno u ludzi, jak i u zwierząt natężenie emocji jest związane z liczbą uderzeń serca na minutę. Dzięki specjalnym pasom do pomiarów tętna naukowcy mogli lepiej poznać emocje zwierząt. Jak udało im się ustalić, akcja serca u czworonogów (i nie tylko) znacznie przyspiesza, kiedy dochodzi do walk lub innych sytuacji wzbudzających agresję. Tętno wyraźnie uspokaja się z kolei podczas przyjaznych interakcji, również podczas wzajemnego uwodzenia. Badacze posłużyli się przykładem gęsi gęgaw. Tętno podczas odpoczynku wynosi u nich średnio 84 uderzenia na minutę, a w czasie konfrontacji z innymi osobnikami wrasta nawet do 157 uderzeń. Teoretycznie tę zależność można wytłumaczyć aktywnością fizyczną, która zawsze pobudza akcję serca. Ale naukowcy ustalili, że tętno przyspiesza nie tylko u gęsi czynnie zaangażowanych w walkę, ale również obserwujących. W tym przypadku przyspieszenie bicia serca jest zatem związanie nie z wysiłkiem, a z pobudzeniem emocjonalnym. Co ciekawe, u gęsi obserwujących walki swoich partnerów lub innych bliskich osobników, tętno było jeszcze wyższe. Ludzie często mówią, że psy to ich najlepsi przyjaciele. Czy wiąże się z tym coś więcej, niż przywiązanie? / fot. Omara Havana/Getty Images Podobne zjawisko zaobserwowano pomiędzy psami i ich właścicielami. Badanie wykazało, że liczba uderzeń serca na minutę u psów wzrasta wtedy, kiedy opiekunom podnosi się tętno. To oznacza, że ich emocje zwierząt synchronizowały się z ludzkimi pomimo przynależności do różnych gatunków. Warto dodać, że zależność była silniejsza, jeśli pies mieszkał ze swoim właścicielem przez wiele lat."
W Australii powstaje tajemniczy monolit. Ma rejestrować upadek naszej cywilizacji,https://www.national-geographic.pl/artykul/w-australii-powstaje-tajemniczy-monolit-ma-rejestrowac-upadek-naszej-cywilizacji,Unknown,"['Nauka', 'Ludzie']","Na początku słynnego filmu Stanleya Kubricka „Odyseja Kosmiczna” z 1968 roku pewne prehistoryczne plemię z rodziny hominidów odkrywa, że w okolicy, którą zamieszkują pojawił się enigmatyczny monolit. Żaden z nich nie wiedział skąd się wziął i czym jest. Od momentu pojawienia się na ekranie prostopadłościanu widzimy, że praludzie uczą się, jak posługiwać się prostymi narzędziami i bronią. W dziele Kubricka monolit pojawia się jeszcze dwa razy. Staje się symbolem wysoko rozwiniętej cywilizacji, która mogła zostawić pewne wskazówki dla innej rasy. 53 lata od premiery filmu okazuje się, że możemy być świadkami pojawienia się podobnego tworu. Tym razem jednak wiemy kto go stworzył i dla kogo. Projekt ma przybrać postać ogromnej stalowej instalacji wypełnionej twardymi dyskami, zasilanymi przez panele słoneczne. Każdy z nich ma dokumentować i przechowywać w czasie rzeczywistym dane na temat wszystkich problemów, z którymi zmaga się ludzkość, a prowadzą do naszego upadku. To między innymi informacje o zmianie klimatu, wymieraniu gatunków czy zanieczyszczeniu środowiska. Ma to jeden cel. Jeżeli doprowadzimy naszą cywilizacje do kresu istnienia, kolejna otrzyma wskazówki, co my zrobiliśmy źle i jak lepiej zadbać o naszą planetę.  Jeśli nie doprowadzimy do radykalnych zmian naszego stylu życia, zmiany klimatyczne i inne negatywne skutki działalności człowieka doprowadzą do upadku naszej cywilizacji -  napisali w oświadczeniu autorzy Czarnej Skrzynki Ziemi. - Czarna skrzynka będzie rejestrować każdy krok, jaki podejmujemy w kierunki nadchodzącej katastrofy. W tym miejscu będą gromadzone wszystkie dane dotyczące tego co się dzieje obecnie na Ziemi. To archiwum dla przyszłych pokoleń - czytamy. 
Nad projektem czuwa firma zajmująca się komunikacją marketingową Clemenger BBDO we współpracy z agencją The Glue Society i naukowcami z University of Tasmania. Monolit ma stanąć na australijskiej wyspie i rozpocząć swą pracę na początku przyszłego roku. Przedstawiciele przedsięwzięcia twierdzą jednak, że niektóre systemy Czarnej Skrzynki już są częściowo aktywne."
Co się dzisiaj najbardziej liczy? Historia Krzysztofa Wielickiego,https://www.national-geographic.pl/artykul/co-sie-dzisiaj-najbardziej-liczy-historia-krzysztofa-wielickiego,"Joanna Rubin, Jane Knap",['Ludzie'],"Krzysztof Wielicki, jeden z 20 członków legendarnej zimowej wyprawy na Mount Everest, zorganizowanej na przełomie lat 1979 i 1980, podkreśla jak ważna jest dla niego szeroka perspektywa myślenia, że istotny jest sport, sukcesy, ale i rodzina, przyjaźnie, poczucie wspólnoty i przynależności, empatia i doświadczanie życia. Aby to dostrzec, trzeba myśleć długoterminowo, podczas gdy wolimy oceniać najczęściej to, co się opłaca tu i teraz. – Może być tak, że człowiek dojdzie do miejsca, w którym się okaże że w życiu zjadł tylko kilka kanapek, był pięć razy na wczasach, ale jakby go zapytać o dokonania – artystyczne, intelektualne, zawodowe, na rzecz najbliższych – to nie ma niczego do powiedzenia – uważa Krzysztof Wielicki, wspinacz, taternik, alpinista i himalaista, piąty człowiek na Ziemi, który zdobył Koronę Himalajów i Karakorum. Jak uczyć się patrzeć i blisko, i daleko by nie przeoczyć ważnych momentów w życiu? Być świadomym wartości, którymi się kierujemy i nabywać kluczowe umiejętności. Według Krzysztofa Wielickiego jest coraz więcej ludzi, którzy wybierają życie po swojemu, wypełnione pasją, w której ogromną rolę stanowi proces uczenia się, budowania odporności psychicznej i fizycznej, radzenia sobie z wyzwaniami i presją, niezależnie od okoliczności. Podobnie jest ze sportem, który uczy analizowania, aktywnego uczenia się, planowania sukcesów, ale i porażek, odporności psychicznej, fizycznej oraz empatii. Ważne jest refleksyjne myślenie. – Ja też z biegiem lat chętniej zatrzymuję się i zadaję sobie pytania: co mogę zyskać, a co stracić, np. czas spędzony z synem – twierdzi Krzysztof Wielicki. Górskimi wędrówkami i wspinaczką pasjonował się od najmłodszych lat. Pierwsze piesze wycieczki odbywał już w harcerstwie. Miał 22 lata, kiedy trafił na letni kurs wspinaczkowy, a potem obóz zimowy, którego kierownikiem była Wanda Rutkiewicz, jedna z najwybitniejszych światowych himalaistek. Kompetencje sportowe rozwijał stopniowo przez kilkadziesiąt lat, zaczynając od skał, potem Tatr, Alp, Dolomitów, Kaukazu, Pamiru i wreszcie Himalajów. Dlatego uważa, że miejsce, z którego zaczynamy nie ma znaczenia. Istotne jest nasze zaangażowanie, konsekwencja i działanie. To właśnie dlatego w alpinizmie docenia się nie tylko wynik, ale i sposób, w jaki się do niego dochodzi. Nie ma podium, nikt nie jest pierwszy, drugi, trzeci. – W dzisiejszym świecie jest tak dużo pokus, by iść na skróty, pominąć ważne odcinki, w których nabywamy wiedzę i doświadczenie, bo chcemy szybko osiągnąć sukces, jaki obserwujemy np. w mediach społecznościowych. Podążałem klasyczną drogą w zdobywaniu doświadczenia, czyli powoli. Mnogość doświadczeń rodzi dystans i kapitał wiedzy. Jest też druga strona takiego podejścia, bo w naszym sporcie chodzenie na skróty często się kończy śmiercią – kwituje Wielicki. Jak sport łączy się z biznesem w tym kontekście? Adam Lejman, prezes Alkom Software & Consulting, nawet już nie liczy, ile ma za sobą startów triathlonowych. Przez prawie 10 lat było ich pewnie 50 na różnych dystansach, w tym trzy razy Ironman na pełnym dystansie i kilkanaście maratonów. Mówi, że sport nauczył go rozpisywania planu na zadania i ich konsekwentnej realizacji. Podkreśla, że to jedyna droga do sukcesu: choć czasem może się wydawać, że jedno zadanie ma niewielkie znaczenie dla realizacji całego planu, jednak jego odpuszczenie negatywnie się odbije na wynikach. – To była dla mnie najważniejsza lekcja. Każdy cel długoterminowy wymaga wykonania pierwszego kroku, potem kolejnych i cierpliwości. Wtedy łatwiej też znaleźć motywację do tych pojedynczych działań, które same w sobie najczęściej nie są ekscytujące – mówi Adam Lejman. Dodaje, że paradoks i trudność w tym myśleniu polega na tym, że nie należy tracić z oczu również szerszej perspektywy. Za przykład podaje to, że w biznesie działamy najczęściej na bardzo krótkich odcinkach, np. realizując plan kwartalny, zapominając o tym, co jest dalej. Sport uczy, że to może być ta niewłaściwa droga na skróty. Bazując na ponad dwudziestoletnim doświadczeniu Celina Kontek-Szczygielska, trener sportu, prowadząca Centrum Kultury Fizycznej w Poznaniu uważa, że ci, którzy konsekwentnie pogłębiają pasję, w tym sportową, przede wszystkim budują i wzmacniają poczucie własnej wartości. Wiedzą, kim są, co umieją i co w związku z tym mogą osiągnąć, czerpiąc jednocześnie z tego radość. Zyskują również dodatkowe umiejętności w biznesie, które – wbrew pozorom – nie powinny polegać na wzmacnianiu rywalizacji, a właśnie współpracy, zaufaniu i szacunku. Tu potrzebna jest uważność, skupienie, planowanie strategiczne, zrozumienia sukcesu, ale i porażki, cierpliwość, odporność na zmiany, inwestycja w czas. – To wszystko wymaga osobistego zaangażowania, psychicznego nastawienia na trud pracy, zderzanie się z dyskomfortem. Podczas gdy dziś promowane są raczej działania, które mają szybko doprowadzić nas do celu i to w bardzo komfortowych warunkach. A to iluzja, tak samo jak oczekiwanie błyskawicznych wyników – tłumaczy Celina Kontek-Szczygielska. Podobnie myśli Zofii Dzik, prezeska Instytutu Humanites i założycielka Centrum Etyki Technologii, która od 20 lat organizuje wyprawy po pustyniach świata. W trakcie wędrówek po bezkresach, żyjąc jak nomad, śpiąc pod gołym niebem, piekąc chleb na ognisku, doświadcza siły ciszy, refleksji, co nazywa higieną umysłu. Przeprowadza tam wywiady z liderami małych społeczności, szukając odpowiedzi m.in. na pytanie, czego najbardziej się obawiają. Okazuje się, że najbardziej się boją narastającej obojętności ludzi wobec siebie. Jednym z wyrazów zagubienia współczesnego człowieka jest narastająca samotność. Żyjemy w bardzo szybkim, zglobalizowanym świecie, gdzie jest duża presja na sukces i wynik. Jesteśmy coraz bardziej wyczerpani liczbą bodźców i pułapką krótkowzroczności. Koncentrując się na tu i teraz, możemy jednocześnie zgubić coś, co z perspektywy długoterminowej jest dużo ważniejsze. Żyjemy też w pułapce świata agile i efektywności. – Gdy budujemy drogę czy konstrukcję mostu, dbamy o dylatację –  taką szczelinę, która uwzględnia pracę materiału, np. na skutek zmian temperatury. Dziś w dążeniu do maksymalizacji efektywności wydaje się być coraz mniej takiej wolnej przestrzeni. Co się dzieje z konstrukcją bez dylatacji? Pęka – tłumaczy. A ostatecznie chodzi o to, by wiedzieć, kim jesteśmy, co i dla kogo robimy, czy jest to komuś potrzebne. Krzysztof Wielicki w nawiązaniu do tych słów mówi, że przecież nie jesteśmy pępkiem świata, że człowiek jest istotą stadną. – Pochodzę z dobrej ojczyzny, ze wsi, co uważam za duży przywilej. Rodzice dali mi edukację i czasami przesyłali słoiki ze smalcem do akademika. Jestem też z pokolenia, które bardzo chciało się zapisać w historii światowej i to w każdej dziedzinie. Dlatego braliśmy sprawy w swoje ręce, budowaliśmy przyjaźnie, które są motorem postępu i dawały wiarę w drużynę, w drugiego człowieka – wspomina. Podczas wypraw Krzysztof Wielicki mierzył się nieraz ze strachem i niebezpieczeństwem, ale nie da się poznać świata, nie będąc zaangażowanym. Jak pisze James Nestor w książce „Głębia”, Jane Goodall, brytyjska badaczka prowadząca badania nad szympansami, nie badała ich z pokładu samolotu. Obserwowała, jak się zachowują, jak się porozumiewają. Zanurzała się w temacie, zbierając w ten sposób o wiele dokładniejsze i wnikliwsze informacje, niż udaje się to większości naukowców."
Naukowcy odkryli zupełnie nowe komórki w ludzkich płucach. Mogą pomóc w leczeniu chorób układu oddechowego,https://www.national-geographic.pl/artykul/naukowcy-odkryli-zupelnie-nowe-komorki-w-ludzkich-plucach-moga-pomoc-w-leczeniu-chorob-ukladu-oddechowego-220406014641,Unknown,"['Nauka', 'Ludzie']","W świecie nauki nigdy nie możemy zakładać, że wiemy już wszystko. Każdego dnia uczeni udowadniają nam, że musimy mieć w sobie dużo pokory. Parafrazując Sokratesa, prawdziwa mądrość polega na świadomości własnej niewiedzy. Okazuje się bowiem, że także ludzkie ciało kryje przed nami jeszcze wiele tajemnic. Udowodnili to naukowcy z Uniwersytetu Pensylwanii. W trakcie najnowszych badań doszli do sensacyjnego odkrycia. Okazało się, że w oskrzelikach, a dokładniej w pobliżu struktur pęcherzykowych znajdują się zupełnie nowe komórki.  W miejscu tym dochodzi do wymiany tlenu na dwutlenek węgla. Uczeni nazwali nowo odkryte struktury komórkami wydzielniczymi dróg oddechowych (RAS). Badacze twierdzą, że RAS mają podobne właściwości do komórek macierzystych. To oznacza, że mają zdolność przekształcania się w określony typ komórek. Dzięki temu umożliwiają regenerację uszkodzonych pęcherzyków płucnych. Naukowcy uważają, że to odkrycie może być przełomowe w kontekście leczenia chorób układu oddechowego. Co ciekawe, okazało się, że palenie papierosów zaburza funkcje regeneracyjne komórek RAS. Znaczna część badań nad drogami oddechowymi odbywa się na myszach. Naukowcy, świadomi różnic organów zwierzęcych i ludzkich, postanowili sprawdzić je dokładniej sprawdzić. W tym celu zespół uczonych pobrał próbki tkanki płucnej od zdrowych dawców i przeanalizował geny w konkretnych komórkach. W ten sposób naukowcy natrafili na ślady RAS. – Od dawna wiemy, że drogi oddechowe myszy i ludzi są inne. Ale dopiero najnowsze badania pozwoliły na dokładną identyfikację tych unikatowych komórek – mówił w rozmowie z Live Science profesor Edward Morrisey, jeden z autorów odkrycia. To dlatego, że płuca myszy nie posiadają oskrzelików, gdzie właśnie zlokalizowane zostały komórki RAS. Co ciekawe, naukowcy odkryli obecność RAS również u fretek. Uczeni zaryzykowali tezę, że ten rodzaj komórek może występować u większości ssaków. Naukowcy zwracają uwagę, że komórki RAS mają dwie podstawowe funkcje. Pierwsza to wydzielanie cząsteczek, które wchodzą w skład wydzieliny pokrywającej oskrzeliki od wewnątrz. W ten sposób zapobiegają zapadaniu się górnych dróg oddechowych i zwiększają wydajność płuc. Druga funkcja z kolei odpowiada właśnie za regenerację uszkodzonych pęcherzyków. – RAS działają zarówno jak komórki progenitorowe oraz odgrywają istotną rolę w utrzymywaniu dróg oddechowych w dobrej kondycji. Prościej mówiąc, dzięki nim, nasze płuca są zdrowsze – mówi prof. Morrisey Zespół naukowców informuje, że ich najnowsze odkrycie może być kluczowe w leczeniu chorób, takich jak przewlekła obturacyjna choroba płuc (POChP). To jedno z poważniejszych schorzeń kładu oddechowego, które spowodowane jest miedzy innymi czynnikami środowiskowymi oraz paleniem wyrobów tytoniowych. POChP może prowadzić do niewydolności płuc, a nawet przedwczesnej śmierci. Według WHO, w wyniku tej choroby umiera rocznie ok. 3 milionów osób na świecie."
Niesamowity jerzyk: 3 lata bez lądowania. Wielkie rekordy małego ptaka,https://www.national-geographic.pl/artykul/jerzyk-potrafi-przebywac-w-powietrzu-bez-ladowania-nawet-3-lata,Archiwum National-Geographic.pl,"['Przyroda', 'Nauka']","Badacze ze Szwajcarskiego Instytutu Ornitologicznego przebadali jerzyki alpejskie (Tachymarptis melba). Jedno z najciekawszych odkryć dotyczy niezwykłych możliwości tego ptaka. Jak udowodniono, jerzyki alpejskie mogą nieprzerwanie unosić się w powietrzu nawet przez 200 dni.  Odpowiedzialny za badanie dr Felix Liechti wyposażył 3 jerzyki alpejskie w mikroczujniki. Urządzenia zostały zamontowane na bardzo młodych osobnikach, niedługo po ich wykluciu się z jaj. To jeden z niewielu momentów w życiu jerzyków, kiedy te ptaki w ogóle dotykają ziemi.  Ptaki wzbiły się w powietrze w południowo-zachodniej Afryce i przebywały w powietrzu bez przerwy prawie 7 miesięcy. W locie zbierały pożywienie i poiły się kroplami deszczu. Również podczas latania spały i kopulowały. Przez większość czasu ptaki utrzymywały dość dużą wysokość, wznosząc się nawet na 2500 metrów. Pierwszych lądowań dokonały dopiero na wybrzeżu Morza Śródziemnego, czyli po pokonaniu właściwie całego kontynentu afrykańskiego. – Niewykluczone, że ptakom zdarzało się lądować od czasu do czasu. Jednak bardzo rzadko i nigdy na dłużej niż kilka minut – opowiada dr Felix Liechti.  Trasa migracji jerzyka alpejskiego. Kolorem zielonym zaznaczono miejsca osiadania ptaków. ilustracja:Alexander Kürthy Jerzyki lądują właściwie tylko po to, by zbudować gniazdo i wykarmić pisklęta. Co ciekawe, materiał do budowy gniazda również zbierają w powietrzu.  Badania szwajcarskich ornitologów właściwie potwierdzają wcześniejsze obserwacje. Poprzednie, niepotwierdzone jednak, rekordy mówiły o nawet dwóch do trzech lat spędzanych przez jerzyki w powietrzu. Warto zauważyć, że jerzykowate osiągają średni wiek 20 lat. Najdłuższa odnotowana długość życia u jerzyka zwyczajnego to 21 lat.  Jerzyki zdobywają pokarm wyłącznie podczas lotu. Polują na drobne owady, takie jak chrząszcze, komary, bąki, małe motyle i pająki. Również w powietrzu śpią. Potrafią to robić w niezwykły sposób. Jerzyk, który ma potrzebę ucięcia sobie drzemki, zawisa w powietrzu w pozycji pod wiatr, dając się nieść powietrzu. Im wyżej, tym dla ptaka bezpieczniej, dlatego jerzyk w taki sen zapada zazwyczaj na wysokości przynajmniej 3 000 metrów.  Jerzyki uważa się za jedne z najszybciej latających ptaków. Szczególne rekordy prędkości biją w lotach długodystansowych. W Polsce najłatwiej spotkać jerzyka zwyczajnego (Apus apus). Ptak tego gatunku występuje na terenie całego kraju, a najchętniej osiedla się w miastach. Zimuje w Afryce, skąd wraca na środkowoeuropejskie lęgi pod koniec kwietnia.  Dawniej jerzyki budowały gniazda w dziuplach drzew. Dziś dużo chętniej lęgną się w budynkach: w wieżach, blokach z wielkiej płyty i starych kamienicach.  Jerzyki bywają mylone z jaskółkami. W odróżnieniu jednak od swojego ptasiego kuzyna jerzyki mają jednolite czarne ubarwienie i brak im typowego dla jaskółek jaśniejszego podgardla.  Jerzyk ma długie i wąskie skrzydła. fot. Javier Zayas Photography/Getty Images Ptaki osiągają nawet 18 cm długości, czyli wielkością przypominają wróble. Mają jednak znacznie większą rozpiętość skrzydeł, która może dochodzić do 44 cm. Skrzydła mają sierpowaty kształt i są stosunkowo długie. Młodsze osobniki można poznać po białych plamkach na główce.  Podczas lotu jerzyki chętnie i szybko szybują. Mocno uderzają skrzydłami, nie trzepocząc jak jaskółki.  Również w innych kategoriach jerzyki biją wiele rekordów wśród ptaków.  Źródła: Szwajcarski Instytut Ornitologiczny"
Trwa największa wycinka drzew w brazylijskiej Amazonii,https://www.national-geographic.pl/artykul/trwa-najwieksza-wycinka-drzew-lasow-amazonskich-w-brazylii,Unknown,"['Przyroda', 'Ludzie']","Według National Institute for Space Research (INPE) od sierpnia 2020 do lipca 2021 r. wycięto 13 235 km2 lasów. Dla zobrazowania skali wycinki - to obszar 17 razy większy niż Nowy Jork. Dane zostały wyliczone na podstawie programu satelitarnego PRODES, który służy do monitorowania Amazonii. Eksperci ostrzegają - to olbrzymie i postępujące zagrożenie dla naszej planety. Od momentu objęcia urzędu prezydenta Brazylii przez Jaira Bolsonaro w 2019 roku, wycinka lasów deszczowych Amazonii nabrała zatrważającego tempa. Skrajnie prawicowy polityk, były wojskowy, w swojej kampanii wyborczej obiecywał, że jednym z jego celów będzie wzmocnienie brazylijskiej gospodarki. Niestety jednym z czynników, które miały ją napędzać miała być postępująca eksploatacja Amazonii. Światowi przywódcy przy każdej możliwej okazji upominają prezydenta i domagają się od niego jasnych deklaracji. Bolsonaro obiecywał, że do 2030 roku odniesie sukces w walce z nielegalna wycinką drzew.  Podczas ostatniego Cop26 liderzy zobowiązali się, aby w następnej dekadzie powstrzymać wylesiania na skale globalną. Eksperci przyznają jednak, że są to tylko puste obietnice. Brazylia musiałaby przeznaczyć miliardy na ochronę środowiska i nie wiadomo na razie skąd weźmie na to pieniądze. Symboliczna była również nieobecność Jaira Bolsonaro na tegorocznym COP26. Paulino de Carvalho Neto, brazylijski dyplomata ds klimatu, powiedział w rozmowie ze Sky News, że prezydent „ma inne rzeczy na głowie”. Z kolei administracja prezydenta zapewniała, że skróci czas na powstrzymanie destrukcji Amazonii o 2 lata, czyli do 2028 roku… Politycy rządu Bolsonaro zapewniają, że najnowsze dane o wycinaniu Amazonii nie odzwierciedlają starań na rzecz zaprzestania nielegalnej wycinki. Przyznają jednak, że rząd powinien być jeszcze bardziej zdeterminowany w swoich działaniach. Trudno jednak brać te słowa na poważnie. Brazylisjka grupa The Climate Observatory zwróciła uwagę na to, że przedstawiciele rządu Brazylii polecieli na szczyt ONZ znając najnowsze dane INPE, ale ukryli je przed opinią publiczną. Brazylia była postrzegana jako kluczowa w podpisywanej deklaracji o ograniczeniu globalnego wycinania lasów. To dlatego, że Amazonia jest niesamowicie kluczowa dla środiwska. Las nazywany „zielonymi płucami Ziemi” generuje ok. 20% tlenu w ziemskiej atmosferze i pochłania ogromne ilości dwutlenku węgla. Eksperci alarmują, że im powierzchnia Amazonii będzie mniejsza, tym nasz klimat będzie się ocieplał. Niedawno pisaliśmy o tym jak globalne ocieplenie wpływa na ptaki żyjące w lasach deszczowych. Zmiany klimatyczne dotykają i będą dotykać wszystkich mieszkańców Ziemi.  Aktywiści otwarcie mówią, że to co robi Jair Bolsonaro to działalność przestępcza i powinien za swoje działania zostać pociągnięty do odpowiedzialności karnej. Niektórzy naukowcy ostrzegają, że jeśli obecna tendencja się utrzyma, możemy przekroczyć punkt krytyczny, a Amazonia zamieni się w sawannę. Śledztwo agencji informacyjnej Reutera wykazało, że od 2019 roku Bolsonaro regularnie wysyła wojsko do amazońskich lasów, aby nadzorowały wycinkę. Nie przyczyniło się to jednak w żadnych stopniu, aby powstrzymać narastające szkody. Mauricio Voivodic, szef ds. Środowiskowych WWF w Brazyli mówi - w rzeczywistości widzimy, że rząd Bolsonaro przyspieszył tylko skalę zniszczeń w puszczy amazońskiej. To jest właśnie dzisiejsza Brazylia, którą prezydent, próbuje ukryć za pomocą greenwashingu i pięknych, ale kłamliwych frazesów -"
"Chiny ocenzurowały finał kultowego filmu ""Podziemny krąg"". Jak wygląda teraz?",https://www.national-geographic.pl/artykul/chiny-ocenzurowaly-final-kultowego-filmu-podziemny-krag-jak-wyglada-teraz,Unknown,['Ludzie'],"W 1999 roku odbyła się premiera filmu „Podziemny krąg” w reżyserii Davida Finchera. W rolach głównych wystąpili Brad Pitt, Edward Norton i Helena Bonham Carter. Ten niezwykle mroczny i brutalny thriller psychologiczny od razu wzbudził uznanie widzów i krytyków na całym świecie. To opowieść o człowieku, który jest rozczarowany i znużony swoim zwykłym i szarym życiem. Jakby tego było mało, cierpi na bezsenność. W pewnym momencie spotyka człowieka o imieniu Tyler Durden, który wkrótce odmieni jego życie. Główny bohater z czasem zaczyna odrzucać konsumpcyjny tryb życia, uczestniczy w tytułowym „podziemnym kręgu” (ang. Fight Club), a wszystkie rozterki i refleksje głównego eksplodują nomen omen w kultowym finale filmu. Chińscy widzowie zobaczyli jednak inne, ocenzurowane zakończenie. Dlaczego? 
Ostatnio „Podziemny krąg” pojawił się na chińskiej platformie streamingowej Tencent Video. Chińscy widzowie, dostali ten sam film z jednym, ale bardzo znaczącym wyjątkiem. Scena finałowa różni się od oryginalnej i jest całkowitym zaprzeczeniem fabuły dzieła Finchera. Moment, w którym główny bohater wysadza budynek, w którym sam się znajduje, został usunięty. W tym miejscu pojawia się na ekranie czarne tło z napisem: „dzięki wskazówce dostarczonej przez Tylera policja szybko rozpracowała cały plan i aresztowała wszystkich przestępców, skutecznie zapobiegając wybuchowi bomby. Po procesie Tyler został umieszczony w zakładzie dla obłąkanych na leczenie psychologiczne. Został zwolniony ze szpitala w 2012 roku”. Możemy podejrzewać, że anarchia, którą chciał rozpętać narrator oraz niezdolność władzy do powstrzymania tragedii, nie spodobała się chińskiemu rządowi.  FIGHT CLUB’s ending for the Chinese release (on Tencent Video) was changed to this and now I’m waiting for someone to fanfic a sequel based on this censored ending. pic.twitter.com/zYB0bY3Dlp 
Niektórzy widzowie byli wyraźnie niezadowoleni z zakończenia, o czym pisali w internetowych komentarzach. -To było zbyt kuriozalne.- napisała jedna z osób. -To zakończenie jest największą hańbą w historii kina. - oburzał się inny internauta. Chociaż cenzura tego kultowego klasyka jest zbrodnią, którą wyrządzono sztuce, to nie zapominajmy, że w Chinach usuwanie niewygodnych scen i dostosowywanie zagranicznego kina jest poniekąd normą. Chińscy dystrybutorzy, którzy wykupują prawa do dzieł hollywoodzkich, bardzo często cenzurują niektóre filmy, tak aby nie „gorszyć” odbiorców lub nie stawiać swojego państwa w złym świetle. 
Sytuacja cenzury hollywoodzkich produkcji na chiński rynek trwa od wielu lat. Amerykańska fabryka snów coraz częściej tworzy filmy, w których unika krytyki Chin. Dochodzi też do sytuacji, w których od samego początku tworzy się oddzielne zakończenia filmów: jedno na rynek światowy, a drugie - chiński. Przykład? Z filmu „Mission Impossible III” Paramount Pictures usunęło scenę, w Szanghaju, w której widać wiszące na sznurze od bielizny przy jednym z domów podarte ubrania. Z kolei w 2012 r. w remake’u filmu „Czerwony Świt” doszło do poważniejszej zmiany. W oryginalnej wersji kubańskie oddziały wspierane przez chiński rząd dokonują inwazji na amerykańskie miasteczko. Wytwórnia zmieniła oprawców na Północną Koreę. W filmie ""Pan Życia i Śmierci"" główny bohater unika więzienia i w dalszym ciągu zajmuje się handlem bronią. W niedawnej wersji, która również pojawiła się na Tencent Video, zakończenie zastąpiono planszą z wyjaśnieniem, że handlarz ""przyznał się w sądzie do wszystkich oficjalnie zarzuconych mu przestępstw i został skazany na dożywocie""."
Archeolodzy odnaleźli odciętą głowę bardzo ważnego boga Majów. Pochodzi sprzed 1300 lat,https://www.national-geographic.pl/artykul/archeolodzy-odnalezli-rzezbe-bardzo-waznego-boga-majow-pochodzi-sprzed-1300-lat-220603010021,Unknown,"['Odkrycia', 'Historia']","Cywilizacja Majów do dziś intryguje i fascynuje archeologów i historyków z całego świata. Głównie dlatego, że wciąż skrywa przed światem wiele tajemnic. Jednak w ciągu ostatnich kilku miesięcy naukowcy mogą pochwalić się nowymi odkryciami, które rzucają nowe światło na niezwykłą majańską historię. Pod koniec maja badacze odkryli w końcu, dlaczego Majowie wwiercali w swoje zęby drogocenne klejnoty. Okazało się, że była to forma leczenia zębów i zabezpieczania ich przed potencjalnymi chorobami. Z kolei w kwietniu archeolodzy odnaleźli najstarszy dowód na istnienie majańskiego kalendarza. Najnowsze odkrycie uchyla rąbka tajemnicy dotyczącej wierzeń tej niezwykłej cywilizacji. Badacze z Narodowego Instytutu Antropologii i Historii prowadzili wykopaliska w ruinach starożytnego miasta Majów, Palenque, które położone jest w stanie Chiapas w Meksyku, nieopodal rzeki Usumacinta. W trakcie prac konserwatorskich w korytarzu, który jest częścią kompleksu pałacowego, zespół archeologów odnalazł pojemnik. Była w nim ukryta była odcięta głowa wykonana ze stiuku oraz ceramiczny trójnóg. Artefakt znajdował się w miejscu, które dawniej było czymś w rodzaju zbiornika wodnego lub małego stawu. Uczeni twierdzą, że miał on symbolizować przejście do podziemnego świata Majów. Majowie wierzyli bowiem, że nasz świat jest podzielony na trzy części. Składa się z zaświatów górnych, które symbolizowało niebo i słońce. Zaświaty dolne z kolei znajdowały się pod powierzchnią Ziemi, a miały prowadzić do nich wszelkie wody, jeziora, morza i oceany. Ostatnią sferą były zaświaty środkowe, w której żyli ludzie. Te ostatnie reprezentowały cztery strony świata i do każdej z nich przypisani byli konkretni bogowie. Majowie wierzyli, że po środku poziomu, w którym żył człowiek, rośnie wielkie drzewo o nazwie celiba. Jej korzenie miały sięgać do świata podziemnego, gałęzie zaś aż do nieba, czyli do świata górnego. Zmarli i wszelkie istoty pozaziemskie mieli odbywać wędrówkę po drzewie i przechodzić pomiędzy poszczególnymi światami. Naukowcy twierdzą, że głowa boga była pierwotnie ustawiona na trójnogu i zwrócona w kierunku wschodnio-zachodnim. Według uczonych kierunek ten miał symbolizować zakwitanie kukurydzy wraz z pierwszym promieniem słońca na niebie. Archeolodzy uważają, że ich odkrycie pomaga zrozumieć, jak starożytni Majowie podchodzili do kwestii życia i śmierci. Nie tylko ludzi, ale i roślin i zwierząt. Badacze nie są pewni jakiego boga reprezentuje odnaleziona rzeźba. Jednak biorąc pod uwagę, że jego kult odnosi się do kukurydzy, może być to Yum Kaax lub Kukulkan. Pierwsze bóstwo zwane jest również „panem leśnej krainy”. Majowie wierzyli, że Yum Kaax był władcą dżungli, przyrody oraz bogiem rolnictwa, urodzaju i kukurydzy. Zazwyczaj przedstawiano go jako młodego mężczyznę, który w dłoni trzymał kwitnącą roślinę."
Zakrzywienie czasoprzestrzeni – skąd się bierze? Jak grawitacja wpływa na przestrzeń i czas,https://www.national-geographic.pl/artykul/zakrzywienie-czasoprzestrzeni-skad-sie-bierze-jak-grawitacja-wplywa-na-przestrzen-i-czas,Unknown,"['Kosmos', 'Nauka']","Dzięki pracy naukowców wiemy, że za zakłócenia orbity Merkurego odpowiada grawitacyjne zakrzywienie czasoprzestrzeni przez Słońce. Zaobserwowano też wywołane przez grawitację spowolnienie upływu czasu w pobliżu Ziemi. Udał się również udowodnić, że istnieją fale grawitacyjne, czyli fale samej czasoprzestrzeni. Wywołują je m.in. zderzające się czarne dziury – czyli obiekty zakrzywiające czasoprzestrzeń tak bardzo, że nic z ich pobliża nie może się już wydostać. Z punktu widzenia fizyki grawitacja to kształt czasoprzestrzeni, czyli wszystkiego, co nas otacza. Czasoprzestrzeń to trzy wymiary przestrzenne i czas, który traktujemy jak czwarty wymiar. Każda masa prowadzi do zakrzywienia czasoprzestrzeni. Powoduje w niej „wgłębienie” – rozciągając i trójwymiarową przestrzeń, i czas. Wyobraźmy sobie dwuwymiarową płaszczyznę, np. naciągniętą gumową membranę. Jeśli położymy na niej ciężką kulę, powierzchnia się ugnie i mniejsze kulki znajdujące się w pobliżu zostaną „przyciągnięte” do większej. To samo dzieje się we Wszechświecie – tyle, że membraną jest czterowymiarowa czasoprzestrzeń. Do ekstremalnie silnego zakrzywienia czasoprzestrzeni dochodzi w czarnych dziurach. Czarne dziury powstają, kiedy umiera masywna gwiazda. Zajmowany przez nie obszar czasoprzestrzeni ma grawitację tak silną, że nic, łącznie ze światłem, nie jest w stanie jej opuścić. Czarną dziurę otacza powierzchnia nazywana horyzontem zdarzeń, która wyznacza granicę bez powrotu. Można ją porównać do studni. Zakrzywienie czasoprzestrzeni jest tu tak duże, że nic nie może go pokonać. Czarna dziura nie tylko ugina przestrzeń wokół siebie, ale również czas. Czas zwalnia przy niej o około tysiąc razy. Jeszcze bardziej ekstremalne warunki panują wewnątrz czarnej dziury. Jej grawitacja prawdopodobnie ściska całą materię i energię w jeden punkt. Zakrzywienie czasoprzestrzeni staje się tu tak ogromne, że pojawia się tzw. osobliwość. Czarne dziury mają jeszcze inną niezwykłą właściwość. Pokazują, co się dzieje po ich stronie fizycznie dalszej od obserwatora. Olbrzymia grawitacja czarnej dziury prowadzi to takiego zakrzywienia czasoprzestrzeni, że dobiegają do nas fotony z tej strony czarnej dziury, która jest od nas odwrócona. Gdybyśmy się znaleźli w takiej odległości od czarnej dziury, z tego samego powodu moglibyśmy oglądać własne plecy! Obserwując krążące wokół siebie masywne obiekty naukowcy odkryli, że w ich okolicy zachodzi nie tylko zakrzywienie czasoprzestrzeni, ale również jej „ciągnięcie” czy „włóczenie”. To efekt Lensego-Thirringa. Polega on na tym, że obracające się ciało ciągnie za sobą czasoprzestrzeń niczym łyżka obracana w miodzie. Albert Einstein pracował nad innym matematycznym modelem kosmosu niż ten opisany w teorii względności. Uczony wpadł na pomysł, że masa nie tylko zakrzywia czasoprzestrzeni, ale również ją skręca. Czasoprzestrzeń wokół masywnych ciał powinna więc jednocześnie i się uginać, i wirować. Einstein nazwał tę teorię teleparalelizmem. Takie skręcanie czasoprzestrzeni przez masę tłumaczyłby nie tylko grawitację, ale i np. elektromagnetyzm. Jednak gdy Einstein opublikował swoją pracę w 1928 roku, uwzględnił w niej tylko grawitację."
Już ponad 5 tys. lat temu pito piwo przez słomki. Miały specjalne sitka,https://www.national-geographic.pl/artykul/juz-ponad-5-tys-lat-temu-pito-piwo-przez-slomki-mialy-specjalne-sitka,Unknown,['Odkrycia'],"Archeolodzy nie zawsze są w stanie wskazać, do czego służyły odkryte przez nich przedmioty. Tak było chociażby w przypadku znaleziska z 1897 r. Wówczas w pobliżu Majkopu w Rosji badacze trafili na osiem rurek wykonanych ze złota i srebra. Każda nich mierzyła blisko metr długości i miała około pół cala średnicy. Naukowcy długo zastanawiali się nad ich zastosowaniem. Początkowo zakładali, że mogły być używane jako berła lub wsporniki baldachimów podczas uroczystości. Poza rurkami naukowcy znaleźli także setki innych przedmiotów ze złota i srebra, w tym broń i narzędzie. Obecnie wszystkie znajdują w się w Państwowym Muzeum Ermitażu w Sankt Petersburgu. Najnowsze badania przeprowadzone przez Rosyjską Akademię Nauk wskazują na to, że niezidentyfikowane przedmioty sprzed 5,5 tys. lat są najprawdopodobniej najstarszymi znanymi słomkami na świecie. Starożytni mieli używać ich do wspólnego picia piwa z jednego naczynia. Zwyczaj ten rozpowszechnił się w drugim i trzecim tysiącleciu podczas uczt na Bliskim Wschodzie. W tym samym miejscu, gdzie znaleziono starożytne słomki, wykopano również wielki gar, do którego można było wlać około 56 litrów piwa. Starożytne słomki / fot. Viktor Trifonov W rozmowie z Washington Post główny autor badania – Viktor Trifonov – powiedział, że jego zespół zaczął ponownie badać rurki po tym, jak ustalili, że literatura nie tłumaczy zastosowania i budowy przedmiotów w Rosji. Nie wyjaśniono na przykład, dlaczego miały małe otwory na jednym końcu. Już to wskazywało na oryginalne wykorzystanie rurek. Takie sitka w słomkach były bardzo przydatne, ponieważ ówczesne piwo nie przypominało tego, jakie znamy dziś. Pijąc je, trzeba było uważać na osad. Podobne otwory zaobserwowano także na rurkach znalezionych na terenie dzisiejszego Iraku. Bezpośrednim dowodem na to, że ze słomek pito piwo były granulki skrobi jęczmiennej odkryte wewnątrz nich. Co ciekawe, na czterech słomkach zachowały się ozdobne figurki byków, które można przesuwać wzdłuż – w górę i w dół. Trifonow tłumaczy, że te dodatki najprawdopodobniej służyły do otrzymania rurki w pionowej pozycji przy krawędzi naczynia. – Wcześniej nigdy bym nie uwierzył, że w najsłynniejszym miejscu pochówku na Kaukazie najcenniejszym przedmiotem będą nie broń czy biżuteria, a zestaw słomek do picia piwa – czytamy w oświadczeniu archeologa."
"Przełomowe odkrycie u wybrzeży Antarktydy. Odnaleziono wrak słynnego statku Endurance, który zatonął 107 lat temu",https://www.national-geographic.pl/artykul/przelomowe-odkrycie-na-antarktydzie-odnaleziono-wrak-slynnego-statku-endurance-ktory-zatonal-107-lat-temu-220309032436,Unknown,"['Odkrycia', 'Nauka|National Geographic > Historia']","5 lutego 2022 r. ekspedycja Endurance22 organizowana przez Falklands Maritime Heritage Trust wyruszyła z Kapsztadu w nadziei, że w końcu uda się odnaleźć wrak statku Endurance. Ponad miesiąc później badacze poinformowali, że trafili w końcu na wrak słynnego statku Shackletona na dnie Morza Weddella. Znajdował się na głębokości 3008 metrów, sześć kilometrów na południe od miejsca, w którym został zmiażdżony w 1915 roku. W odkryciu pomogły podwodne drony. Jest o tyle niezwykłe wydarzenie, że zbiegło się z setną rocznicą śmierci irlandzkiego podróżnika.  Zespół ekspedycyjny składał się z 64 naukowców oraz załogi liczącej 46 osób. Znajdowali się na pokładzie lodołamacza Agulhas II. Misja miała kosztować ok. 10 milionów dolarów i została sfinansowana przez człowieka, który chce pozostać anonimowy. – Zapisaliśmy się właśnie na kartach historii polarnych ekspedycji. Udało nam się odnaleźć Endurance i zakończyliśmy najtrudniejsze na świecie poszukiwania zaginionego wraku – powiedział dr John Shears, geograf polarny, który przewodniczył ekspedycji. Zadanie to było niezwykle trudne między innymi dlatego, że w morzu występują silne i niebezpieczne prądy. Utrzymują one na powierzchni olbrzymią masę grubego lodu.  Badacze są niezwykle szczęśliwi, że udało im się osiągnąć swój cel. Wyjątkowe jest również to, że wrak statku jest właściwie w nienaruszonym stanie. Autorzy odkrycia przekazali, co potwierdzają również fotografie i film, że drewno praktycznie nie uległo zniszczeniu. Nazwa „Endurance” jest wciąż doskonale widoczna. Lost for more than a century, explorer Ernest Henry Shackleton's 144-foot long ship, Endurance, has finally been discovered off the coast of Antarctica beneath the icy Weddell Sea. Explore more exclusive images: https://t.co/bJep1ePL1o pic.twitter.com/IMRJALfYVg – Jesteśmy niezwykle szczęśliwi, że udało nam się zlokalizować i sfotografować Endurance. To niewątpliwie najwspanialszy wrak statku, jaki kiedykolwiek widziałem – przyznaje z dumą Mensun Bound, jeden z członków ekspedycji. Warto przypomnieć, że trzy lata temu odbyła się ostatnia próba odnalezienia wraku, która zakończyła się niepowodzeniem. Wrak od 1959 roku jest pomnikiem na mocy międzynarodowego Układu Antarktycznego. Dlatego też załoga mogła jedynie sfilmować i sfotografować Endurance. Dopóki status prawny statku nie ulegnie zmianie, niemożliwe i nielegalne będzie wydobywanie z niego jakichkolwiek przedmiotów. Sir Ernest Henry Shackleton był podróżnikiem i odkrywcą. Urodził się 15 lutego 1874 roku w irlandzkiej wiosce Ballitore. W 1914 roku objął dowodzenie nad wyprawą transantarktyczną, która tego samego roku w sierpniu wyruszyła z Wielkiej Brytanii na barkentynie Endurance. Wraz z 28-osobową załogą mieli dokonać pierwszej lądowej przeprawy przez Antarktydę od Morza Weddella do Morza Rossa. Po 6 tygodniach żeglugi pojawiły się pierwsze komplikacje. Statek został uwięziony przez lód morski. Załoga została zmuszona do opuszczenia pokładu. Rozpoczęła się walka o życie. Marynarze wraz z sir Shackletonem musieli przedostać się po krze lodowej aż do otwartego morza. Mieli ze sobą tylko trzy szalupy ratunkowe. Po 10 miesiącach Endurance został zmiażdżony przez lód i zatonął. Żeglarzom udało się szczęśliwie dotrzeć do najbliższego lądu, którym okazała się Wyspa Słoniowa. W międzyczasie Ernest Shackleton wraz z pięcioma innymi członkami załogi wyruszył po pomoc na Georgię Południową, wyspę która znajdowała się ok. 1200 km od obozowiska rozbitków. Irlandzki odkrywca nazwał później miejsce, na którym ugrzęźli „najgorszą częścią najgorszego morza na świecie”."
Odtajniono dane o niezwykłym zdarzeniu: w 2014 r. w atmosferze Ziemi spłonął obiekt spoza Układu Słonecznego!,https://www.national-geographic.pl/artykul/odtajniono-dane-o-niezwyklym-zdarzeniu-w-2014-r-w-atmosferze-ziemi-splonal-obiekt-spoza-ukladu-slonecznego-220412010626,Unknown,['Kosmos'],"Do niedawna sądziliśmy, że pierwszym obiektem pozasłonecznym – czyli pochodzącym spoza Układu Słonecznego – jest słynna ‘Oumuamua. To niewielka kometa, którą odkryto w 2017 r. ‘Oumuamua sławę zawdzięcza dwóm cechom. Pierwszą jest jej ogromna prędkość, większa niż wynikałaby z działania sił grawitacyjnych. Obserwacje wykazały, że kometa porusza się z szybkością 93 tys. km/godz. i cały czas przyspiesza. Przyspieszanie uważa się za skutek stałego wyrzucania z niej gazu i pyłu. Drugą dziwną cechą, jaką ma ten obiekt spoza Układu Słonecznego, jest jego nietypowy kształt. Przypomina wydłużone i spłaszczone cygaro. Czy to przypadek? Prof. Abraham Loeb, astrofizyk z Harvardu, spekulował publicznie, że ‘Oumuamua może być wrakiem statku kosmicznego zbudowanego przez pozaziemskie cywilizacje. Kometą zainteresował się nawet instytut SETI. Jednak obserwacje nie wykazały niczego, co sugerowałoby, że mogłaby być tworem sztucznym. ‘Oumuamua to nazwa wywodząca się z języka hawajskiego. Można ją przetłumaczyć jako „pierwszy posłaniec”. Podkreśla to, że jest to pierwszy obiekt pozasłoneczny kiedykolwiek odkryty przez człowieka. Jak się jednak właśnie okazało – nie jest to do końca prawda. Już wcześniej bowiem na Ziemię zawitał meteoryt, który pochodzi spoza naszego Układu Słonecznego. Odkrycie wiąże się bezpośrednio z ‘Oumuamuą. Po tym, jak o tamtej komecie zrobiło się głośno, prof. Loeb polecił swojemu studentowi Amirowi Sirajowi przekopanie się przez bazę danych NASA, rejestrującą meteoryty i meteory, jakie pojawiły się na Ziemi i nad Ziemią. Po przejrzeniu tysiąca rekordów w CNEOS Amir Siraj nagle natknął się na coś nietypowego. Był to zapis o meteorycie, który 8 stycznia 2014 r. został zaobserwowany nad wyspą Manus. Siraj spostrzegł, że miał on nadzwyczaj dużą prędkość. Oszacowano ją na ok. 209 tys. km/godz. – To było naprawdę dużo! Pomyślałem: o Boże, to musi być obiekt pozasłoneczny! – wspomina Siraj w portalu Vice.com. Zwraca uwagę, że odkrycie dosłownie czekało na widoku. Jednak przed ‘Oumuamuą nikomu nie przyszło do głowy, że w bazie rejestrującej meteoryty i meteory mogą być też takie, które pochodzą spoza Układu Słonecznego. W 2019 r. Siraj i Loeb napisali pracę naukową o obiekcie znad Papui Nowej-Gwinei. Zgłosili ją do czasopisma naukowego „The Astrophysical Journal Letters” oraz umieścili na serwerze arxiv.org, gdzie trafiają preprinty artykułów naukowych. Niespodziewanie okazało się jednak, że ich artykuł utknął w procesie recenzowania. Dlaczego? Ponieważ kluczowe dane – dotyczące prędkości odkrytego obiektu – zostały utajnione przez rząd amerykański. A konkretnie przez Dowództwo Kosmiczne Stanów Zjednoczonych (United States Space Command, USSC). Obawiało się ono, że opublikowanie ich ujawni technologie pozwalające Amerykanom rejestrować pojawiające się na niebie rozbłyski. Rozpoczęła się kilkuletnia walka biurokratyczna o odtajnienie danych. Jak mówi Siraj, „była to cała epopeja”. Ostatecznie jednak USSC oficjalnie przyznało, że w 2014 r. nad Ziemią spłonął półmetrowy meteoryt pozasłonecznego pochodzenia. To prowadzi do zaskakującego wniosku. W przeciwieństwie do ‘Oumuamuy, która ominęła Ziemię w odległości 30 mln km, szczątki meteorytu z 2014 r. spadły do oceanu. To oznacza, że można by je odszukać! Byłoby to jednak zadanie niezwykle trudne. Mimo to zdaniem Amira Siraja warto spróbować. – Perspektywa znalezienia obiektu pozasłonecznego jest wystarczająco ekscytująca, by się tym zająć – stwierdził astrofizyk. – Rozmawiałem już na ten temat z ekspertami od ekspedycji oceanograficznych – podkreśla. Jeśli udałoby mu się zebrać fundusze i zorganizować wyprawę naukową, mógłby to być dobry kandydat na naukową misję stulecia."
Sensacyjne odkrycie w soli sprzed 830 mln lat. Wewnątrz kryształka znajduje się potencjalnie żywy mikroorganizm,https://www.national-geographic.pl/artykul/sensacyjne-odkrycie-w-soli-sprzed-830-mln-lat-wewnatrz-krysztalku-znajduje-sie-potencjalnie-zywy-mikroorganizm-220516011705,Unknown,"['Odkrycia', 'Nauka']","Halityt, który potocznie nazywa się solą kamienną, jest monomineralną skałą, która zbudowana jest z halitu. Sole kamienne to skały osadowe pochodzenia chemicznego, które powstają w wyniku silnego parowania wody morskiej lub słonych jezior w suchym i gorącym klimacie. Czasem zdarza się, że w trakcie powstawania poszczególnych minerałów, w ich wnętrzu uwięzione zostanie ciało obce, które nazywamy inkluzją. Wszelkie organizmy żywe prędzej czy później jednak umierają. Do tej pory najstarsze inkluzje liczyły ok. 240 mln lat. Teraz okazuje się, że naukowcy z Australii odnaleźli prawdopodobnie żywy mikroorganizm, który może mieć nawet aż 830 mln lat. Badania zostały opublikowane na łamach czasopisma naukowego „Geology”. Naukowcy z Uniwersytetu West Virginia prowadzili badania nad inkluzjami w minerałach, które pochodzą z neoproterozoicznej formacji Browne w środkowej Australii. Dziś jest to pustynia, ale w czasach prehistorycznych znajdowało się tu morze o znacznym zasoleniu. W trakcie petrograficznej analizy oraz spektroskopii UV-VIS odkryli, że w przynajmniej 40% badanych kryształów znajdują się ślady mikroorganizmów. Minerały wydobyto z głębokości ok. 1500 m. Uczeni twierdzą, że niektóre były bardzo dobrze zachowane. – Od 830 milionów lat, czyli od momentu wytworzenia się minerału, te mikroorganizmy nie uległy znaczącemu rozkładowi. Możemy z łatwością je zidentyfikować – piszą autorzy. Według uczonych płyny, które zamknęły się wewnątrz kryształków, stały się dla tych ciał obcych czymś w rodzaju „mikrośrodowiska”, które umożliwiało życie przez bardzo długi czas. 
W kryształkach halitytu odnaleziono ślady prokariontów i eukariontów – Gdy kryształki soli kamiennej tworzą się w słonych wodach powierzchniowych, zatrzymują wodę pierwotną w tak zwanych inkluzjach płynnych – przekazała Sara Schreder-Gomes, geolog i główna autorka badań z Uniwersytetu West Virginia. – Oprócz uwięzienia płynu, w środku mogą znaleźć się wszelkie organizmy, które znajdowały się w pobliżu lub na powierzchni nowo tworzonego minerału – wyjaśnia Schreder-Gomes. Wiele wskazuje na to, że niektóre odnalezione mikroorganizmy wciąż żyją, zauważa uczona. Geolożka zaznacza, że to zjawisko nie jest do końca zrozumiałe, natomiast nie jest niemożliwe. Autorzy twierdzą, że dalsze badania mogą doprowadzić do lepszego zrozumienia historii naszej planety. Uczeni twierdzą, że ich badania ogromną wartość naukową. Mikroorganizmy zawarte w halicie mogą zawierać informacje o temperaturze i składzie chemicznym wody w momencie kształtowania soli kamiennej. Oznacza to, że minerał ten może się okazać cennym źródłem wiedzy do badań starożytnych śladów życia."
Naukowcy przypadkiem odkryli zaginiony skarb Montezumy,https://www.national-geographic.pl/artykul/sensacyjne-odkrycie-podczas-budowy-archeolodzy-nie-maja-watpliwosci-ze-to-skarb-montezumy,Marta Guzowska,['Ludzie'],"Legendarny skarb Montezumy od lat pobudza wyobraźnię poszukiwaczy tajemnic przeszłości. Kiedy w 1981 r. zaczęto wznosić w Mexico City nową siedzibę Banku Centralnego, jeden z robotników znalazł w wypełnionym błotem wykopie głębokości prawie 5 metrów sztabę złota. Ważyła 1,93 kg, miała 26,4 cm długości, 5,4 cm szerokości i zaledwie 1,4 cm grubości. Miejscowy jubiler, któremu zaniesiono sztabę do oceny, stwierdził, że to stare złoto. Znalezisko zostało przekazane do meksykańskiego Instituto Nacional de Antropologia e Historia. Przez 39 lat jego pochodzenie pozostawało tajemnicą. Dopiero niedawno archeolodzy poddali ją szczegółowym badaniom, żeby ustalić kiedy i gdzie ją wykonano. Jak sprawdzić, ile lat liczy sobie i skąd pochodzi złoty obiekt?  To trudne, złoto prawie się nie utlenia. To sprawia, że przez tysiąclecia pozostaje piękne, ale też nie tworzy się na nim warstwa umożliwiająca archeologom datowanie. Na szczęście czyste złoto wykorzystywane było w starożytności bardzo rzadko. Dla lepszej kowalności dodawano do niego srebro i miedź. Proporcje tych metali były różne w różnych epokach i różnych kulturach. Złoto Azteków zawierało np. o wiele mniej miedzi niż złoto Majów czy Misteków.  Grupa badaczy z Instituto Nacional de Antropologia e Historia oraz z Universidad Nacional Autonoma de Mexico poddała sztabę analizie fluorescencji rentgenowskiej (XRF). Ustalili, że metalowy stop, z jakiego jest wykonana zawiera 76,2 proc. złota, 20,8 proc. srebra i 3 proc. miedzi. Dzięki porównaniu tych wartości z wynikami analiz innych złotych przedmiotów pochodzących ze stolicy Azteków Tenochtitlan stwierdzono w 2020 r., że sztaba została wykonana właśnie tam, pomiędzy rokiem 1519 a 1520. Kiedy hiszpański konkwistador Hernán Cortés i jego ludzie przybyli w 1519 r. do stolicy państwa azteckiego władcy, Montezuma początkowo próbował ich przekupić, żeby odeszli, jednak ostatecznie pozwolił im wkroczyć do miasta; biali brodaci mężczyźni zostali prawdopodobnie uznani za wcielenie jednego z ważnych azteckich bóstw, Quetzalcoatla. Następnie Cortés uwięził Montezumę i nakazał przetopić ofiarowane mu złote przedmioty na sztaby, żeby łatwiej przetransportować je na statki. Bernal Diaz de Castillo, konkwistador i autor kroniki podboju Meksyku, pisał, że indiańscy złotnicy robili płytki na szerokość trzech palców. Jak twierdzi dr López Luján w publikacji badań sztaby, odpowiada to dokładnie wymiarom odkrytego przedmiotu: jeden palec równy jest 1,8 cm. W ciągu najbliższych miesięcy konkwistadorzy stawali się w Tenochtitlan coraz bardziej niechcianymi gośćmi, mieszkańcy miasta nadal jednak dostarczali im żywność, a pojmany Montezuma próbował nakłonić swoich poddanych do zachowania spokoju. Trwało to do czerwca 1520 r., kiedy Cortés dowiedział się, że hiszpański gubernator Kuby wysłał ludzi, żeby go aresztować; ekspedycja do Meksyku odbyła się bez pozwolenia hiszpańskich władz. Cortés pozostawił więc w Tenochtitlan Pedra de Alvarado, a sam wyruszył na spotkanie żołnierzy z Kuby. Alvarado obawiał się spisku, dochodziły go słuchy, że podczas zbliżającego się święta Tezcatlipoki to właśnie Hiszpanie mają być złożeni w ofierze. Z ponad setką ludzi zaatakował mieszkańców miasta odprawiających rytualne obrzędy przed Templo Mayor. Zginęli prawie wszyscy dowódcy oraz kapłani. Staloryt przedstawiający portret Hernána Cortésa wkraczającego do Tenochtitláni jego spotkanie z Montezumą II. Ilustracja: Getty Images W międzyczasie Cortés, opisując skarby Tenochtitlan, przekonał wysłanych przeciw niemu żołnierzy, żeby się do niego przyłączyli. Kiedy jednak wrócił do stolicy Azteków, sytuacja była już zbyt zaogniona. Sam Montezuma zginął podczas próby przemówienia do swojego ludu: według zapisków Hiszpanów ukamienowali go Aztekowie, zaś azteckie źródła twierdzą poniósł śmierć z ręki Hiszpanów. Aztekowie wybrali nowego władcę i wszczęli powstanie przeciwko najeźdźcom. Cortés zdecydował się podjąć próbę wydostania się z miasta pod osłoną nocy. Hiszpanie wyruszyli krótko po północy 1 lipca 1520 r., zostali jednak dostrzeżeni. Podczas krwawych walk w ulewnym deszczu konkwistadorzy, obciążeni kosztownościami (sam Cortés zachęcał ich, żeby zabrali tyle złota, ile dadzą radę udźwignąć), ślizgali się na błocie. Wielu z nich wpadło do jeziora i utonęło. Stracili też całą artylerię i większość koni. Nie wiadomo jednak dokładnie, ile było poległych po obu stronach, azteckie i hiszpańskie źródła bardzo się różnią w szacunkach. La Noche Trista, czyli Noc Smutku, jak nazwali ją kronikarze, była jedyną klęską Hiszpanów w czasie konkwisty. Latem 1521 r. uderzyli ponownie i 13 sierpnia 1521 r., po kilkutygodniowym oblężeniu, zdobyli Tenochtitlan. Zburzyli miasto, a na jego ruinach powstało Mexico City. Nie ulega wątpliwości, że sztabka znaleziona w 1981 r. w Mexico City przez robotnika budowlanego to część legendarnych skarbów azteckiego władcy Montezumy, a ściślej, skarbów przetopionych na rozkaz Hernana Cortésa na sztaby, by łatwiej je przetransportować. Jest to jak dotąd, pierwszy i na razie jedyny ślad po złocie Montezumy. Sztabę można oglądać na ekspozycji Narodowego Muzeum Antropologii w Mexico City. Montezuma II, zwany również Moctezumą był dziewiątym imperatorem Azteków. Za życia tego absolutnego władcy Meksyku (1466–1520) stolica państwa Azteków, Tenochtitlán, osiągnęła szczyt swojej potęgi. Montezuma zapisał się w historii za sprawą konfrontacji z hiszpańskimi konkwistadorami, przede wszystkim Hernanem Cortesem.     "
Budowa lotniska na Malediwach może zniszczyć koralowce. Z pomocą dla rafy ruszyli Polacy,https://www.national-geographic.pl/artykul/budowa-lotniska-na-malediwach-moze-zniszczyc-koralowce-z-pomoca-dla-rafy-ruszyli-polacy-220530031511,Unknown,"['Ludzie', 'Przyroda']","Rafy koralowe to niezwykle różnorodne ekosystemy, które są domem dla setek tysięcy stworzeń. Niestety, koralowce są niezwykle podatne na zmiany klimatyczne i szkodliwą działalność człowieka. Od lat pięćdziesiątych XX wieku liczebność raf koralowych na całym świecie zmniejszyła się aż o połowę. Pod koniec ubiegłego roku naukowcy obliczyli, że jeżeli nie powstrzymamy postępującego globalnego ocieplenia, za 50 lat rafy koralowe w zachodniej części Oceanu Indyjskiego ulegną całkowitej degradacji. Uczeni w swoim badaniu wykazali, że ze względu na wzrost temperatury wody dochodzi do tzw. blaknięcia koralowców. To bardzo niebezpieczne zjawisko, które powoduje wymieranie kolonii nawet w 100%. Mówiąc eufemistycznie, światowe rządy nie zawsze radzą sobie z ochroną naszej planety. Właśnie dlatego na całym świecie działają organizacje ekologiczne i pozarządowe, które robią to, o czym politycy zazwyczaj jedynie głośno mówią. To często i tak mała kropla w wielkim oceanie, ponieważ problemów Ziemi od początku rewolucji przemysłowej jest coraz więcej. Na szczęście ludzi dobrej woli wciąż jest równie dużo. Maria Sotek to podróżniczka, freediverka i współzałożycielka Coral Mission. Kilka lat temu zakochała się w Malediwach i tamtejszych rafach koralowych. – Kilka lat temu przyjechałam po raz pierwszy na Malediwy. Od pierwszego momentu pokochałam to miejsce i jego mieszkańców. Zafascynowała mnie ich kultura, tradycje, wierzenia, sposób życia. Oczywiście zachwyciła mnie również natura. Szczególnie to, co jest pod wodą – mówi w rozmowie z National Geographic. Niewątpliwie zagraniczne wyjazdy dostarczają niesamowitych wrażeń i przygód, warto jednak pamiętać o świadomym i odpowiedzialnym podróżowaniu. Przed wycieczką do danego miejsca warto zadać sobie pytanie, jakie problemy ma dany kraj, jego społeczność i przyroda. Na to pytanie odpowiedziała sobie Maria Sotek – Zrozumiałam, że nie chcę już tylko brać (m.in. rozrywki, przyjemności, pieniędzy). Chcę dać coś od siebie światu. Temu miejscu, które jest dla mnie wyjątkowo ważne i tym ludziom, którzy przyjęli mnie do swojej społeczności – mówi podróżniczka. I dodaje, że wielokrotnie nurkując na Malediwach widziała przepiękne rafy koralowe, które z czasem zmieniały się w „podwodne cmentarzyska”. – Zaczęłam zgłębiać temat i dowiedziałam się, że są na świecie miejsca, gdzie prowadzone są programy odbudowy rafy koralowej. Wtedy wiedziałam już, że na pewno chcę wdrożyć taki program na dużą skalę na Malediwach. Tak to się zaczęło – opowiada nam Maria Sotek. Tak właśnie powstała fundacja Coral Mission. Na stronie głównej coralmission.org czytamy, że „celem Coral Mission Foundation jest stworzenie i wdrożenie na szeroką skalę programu odbudowy rafy koralowej na Malediwach. Programu działającego w skali całego kraju i realizowanego przez lokalne społeczności poszczególnych wysp. Programu, który będzie na tyle ustrukturyzowany i powtarzalny, aby mógł być wdrożony w każdym innym miejscu na świecie. Działamy również na rzecz zrównoważonego rozwoju turystyki na Malediwach i zminimalizowania jej negatywnego wpływu na stan zachowania rafy.""  Członkowie fundacji wraz z wolontariuszami mają dwa główne obszary działalności. Po pierwsze, jest to szkółka raf koralowych. Hodowane są w niej małe koralowce, które później mogą zostać posadzone w ich naturalnym środowisku. Zazwyczaj są to miejsca, które ucierpiały na skutek degradacji lub blaknięcia. Drugi obszar to działanie zdecydowanie bardziej wymagające, czasochłonne i kosztowne. Chodzi o przesadzenie rafy koralowej z miejsca, w którym rozbudowywane jest obecnie lotnisko. – W tej chwili zaczynamy pierwszy taki projekt. Na sąsiadującej z nami wyspie Maamigili rozbudowywane jest lotnisko. W tym celu usypywana jest dodatkowa część wyspy o powierzchni 30 hektarów. Taki obszar rafy jest właśnie w tej chwili zasypywany piaskiem – mówi Maria Sotek. Budowa lotniska na Malediwach może uśmiercić prawie 2000 koralowców, fot. Coral Mission To, co jest ważne w inicjatywie Polaków, to fakt, że działania Coral Mission są prowadzone pod kierownictwem doświadczonego biologa morskiego. – Planujemy w ciągu dwóch miesięcy przenieść i posadzić na specjalnych stelażach 1800 koralowców oraz zabrać z terenu budowy tyle innych morskich stworzeń, ile tylko damy radę – mówi prezeska Coral Mission o najbliższych planach fundacji. To jednak bardzo skomplikowane i bardzo kosztowne wyzwanie."
"Strefa 51 przez kilkadziesiąt lat była tajemnicą USA. Amerykanie twierdzą, że na miejscu bada się Obcych",https://www.national-geographic.pl/artykul/strefa-51-przez-kilkadziesiat-lat-byla-tajemnica-usa-amerykanie-twierdza-ze-na-miejscu-bada-sie-obcych-220316011320,Unknown,['Kosmos'],"Kilka lat temu jeden z użytkowników Facebooka stworzył wydarzenie „Wbiegamy na Strefę 51. Wszystkich nas nie zatrzymają”. Choć internauta wytłumaczył, że akcja była tylko żartem, usłyszał o niej cały świat. Zainteresowanie wykazały 2 miliony osób. Internauci wierzyli, że im ich będzie więcej, tym większe będą mieli szanse na poznanie prawdy o bazie na pustkowiu w Nevadzie.  Dlaczego tajemnicza Strefa 51 wzbudza tak wiele kontrowersji? Strefa 51 to nazwa jednej z baz Sił Powietrznych Stanów Zjednoczonych. Ta konkretna znajduje się nad wyschniętym jeziorem Groom Lake w stanie Nevada. 135 km na północ od Las Vegas. Działania prowadzone na jej terenie są ściśle tajne. O zakazie wstępu przypominają znaki ustawione w okolicy oraz uzbrojeni strażnicy. Rąbka tajemnicy uchylają zdjęcia satelitarne, na których widać pasy startowe o długości ok. 3,7 km. I na tym kończą się możliwości zwykłych śmiertelników. Przelatywanie nad Strefą 51 jest zakazane, więc nie ma mowy o podglądaniu z samolotu lub przy pomocy drona. Tajemniczy obszar sąsiaduje z dwoma innymi terenami wojskowymi: Nevada Test Site, gdzie w ubiegłym wieku testowano broń nuklearną i Nevada Test and Training Range. Przez wiele lat o istnieniu Strefy 51 wiedziała tylko garstka osób. Kompleks został utworzony w 1955 r., w czasie zimnej wojny między USA a Związkiem Radzieckim. Testowano tam samoloty zwiadowcze U-2 i SR-71 Blackbird. Prawda częściowo wyszła na jaw w sierpniu 2013 r. Wówczas CIA potwierdziła działalność wojskowego terenu w Nevadzie. Cztery miesiące później Barack Obama jako pierwszy amerykański prezydent w historii publicznie wypowiedział się o Strefie 51. 
fot. Barry King/Getty Images To, że Strefa 51 pojawiła się w świadomości całego świata, wcale nie oznacza, że o działaniu bazy dowiedzieliśmy się więcej. Według oficjalnych informacji, a tych jest jak na lekarstwo, na zamkniętym terenie opracowuje się najnowsze technologie lotnicze. W obiekcie ma być zatrudnionych około 1500 osób. Jak dostają się do pracy na odludziu? Część z nich przylatuje czarterowymi samolotami z Las Vegas. Annie Jacobsen, znawczyni historii Strefy 51, powiedziała w wywiadzie dla BBC, że ośrodek dysponuje najbardziej zaawansowanymi technologiami szpiegowskimi na świecie. Możliwości Amerykanów ewoluowały od samolotów U-2 w latach 50. ubiegłego wieku do dronów. Tajemnicza aura otaczająca Strefę 51 stała się pożywką dla miłośników teorii spiskowych. Najpopularniejsze dotyczą kosmitów. To akurat nie jest wielkim zaskoczeniem, biorąc pod uwagę, że większość Amerykanów wierzy w istnienie Obcych. I tak niektórzy twierdzą na przykład, że na terenie bazy wojskowej ukryto statek kosmiczny (razem z załogą), który miał rozbić się w 1947 r. w Roswell w Nowym Meksyku. Nie brakuje też osób, które twierdzą, że widziały tajemnicze latające obiekty w pobliżu Strefy 51. W 1989 r. głośnym echem odbiło się wyznanie Roberta Lazara. Mężczyzna twierdził, że pracował w Strefie 51 i widział fotografie kosmitów. Jego zdaniem rząd USA miał prowadzić na miejscu badania nad obcymi i ich technologiami. 
fot. Barry King/Getty Images"
"Czy malowidła naskalne z epoki lodowcowej przedstawiają olbrzymy, które zamieszkiwały Ziemię wraz z ludźmi?",https://www.national-geographic.pl/artykul/czy-malowidla-naskalne-z-epoki-lodowcowej-przedstawiaja-olbrzymy-ktore-zamieszkiwaly-ziemie-wraz-z-ludzmi-220308012835,Unknown,"['Odkrycia', 'Historia']","Naukowcy z wydziału archeologii Uniwersytetu w Exeter z Wielkiej Brytanii postanowili przyjrzeć się dokładnie sztuce naskalnej z Serrania de la Lindosa. To olbrzymia, 13-kilometrowa ściana, która wypełniona jest prehistorycznymi malowidłami sprzed 12 tysięcy lat. Przedstawia ludzi i stworzenia z czasów epoki lodowej. “Kaplica Sykstyńska Starożytności”, jak nazwano obiekt, znajduje się w kolumbijskiej Amazonii.   Najnowsze badania zostały opublikowane na łamach czasopisma naukowego ""Philosophical Transactions of the Royal Society B"". Naukowcy postanowili sprawdzić, czy obrazy m.in. paleolam i mastodontów to naprawdę wizerunki stworzeń, które żyły wraz z ludźmi. A także czy stworzenia te wyglądały tak, jak zostały namalowane. – Te obrazy przedstawiają niezwykłą różnorodność dawnej Amazonii. Widzimy tam żółwie, ryby, jaguary i jeżozwierze – mówi Jose Iriate, jeden z autorów najnowszego badania.  Autorzy zidentyfikowali w sumie pięć stworzeń, które miały być częścią megafauny Ameryki Południowej: Autorzy przekonują, że te wizerunki pokrywają się ze skamielinami, które w przeszłości odnaleźli paleontolodzy.   Prof. Iriate twierdzi, że malunki powstawały przez setki lub nawet tysiące lat w Serrania de la Lindosa. Według uczonego malowidła są świadectwem “ostatniej podroży” ludzi, którzy skolonizowali ten region i jako ostatni Homo sapiens wyemigrowali z Afryki do Ameryki Południowej. Naukowiec zaznacza, że na ścianie tworzyli historie swojego życia i obserwacji zupełnie nowej fauny, której wcześniej nie znali.   – Pradawni pierwszy raz spotkali te olbrzymie ssaki, dlatego uznali, że muszą je namalować. Niestety, nie możemy opierać się na żadnych źródłach pisanych, ale te malowidła są bardzo naturalistyczne i jesteśmy w stanie zobaczyć morfologiczne cechy tych zwierząt – dodaje prof. Iriate.   Archeolodzy i paleontolodzy, którzy brali udział w najnowszych badaniach przekazali, że są to wizerunki stworzeń, które żyły w późnym plejstocenie. To potwierdza współwystępowanie starożytnych ludzi z megafauną na terenie Ameryki Południowej. Czerwony barwnik ze skał nie został jeszcze poddany datowaniu, ale fragment ochry – tak. Naukowcom udało się ustalić, że pochodzi sprzed ok.12 600 lat. Autorzy badań podkreślają jednak, że bardzo trudno jest określić, z jakiego okresu pochodzi sam pigment. Należy dokładnie zbadać skład chemiczny farby, aby znaleźć sposób na ustalenie dokładnej daty.   Ten werdykt budzi jednak niemałe kontrowersje. Niektórzy archeolodzy twierdzą, że biorąc pod uwagę bardzo dobry stan malowideł ze ściany w Serrania de la Lindosa, te rysunki mogą pochodzić ze znacznie późniejszego okresu. Część środowiska naukowców podważa również identyfikację niektórych zwierząt. Między innymi olbrzymiego leniwca, którego zidentyfikował prof. Iriate. W rzeczywistości może to być również współczesna kapibara, która do dziś zamieszkuje między innymi Kolumbię, Panamę, Wenezuelę, czy Brazylię.  Autorzy najnowszego odkrycia mają świadomość, że ich praca jest dopiero otwarciem dyskusji oraz drogą do dalszych badań. Jednak Jose Iriate uważa, że udało im się odnaleźć dowód na kontakt pradawnych ludzi z olbrzymami megafauny, które dawno temu wyginęły."
Kolumbijczycy po 300 latach dotarli do skarbu z hiszpańskiego galeonu. Zdjęcia są oszałamiające,https://www.national-geographic.pl/artykul/kolumbijczycy-planuja-w-koncu-odzyskac-skarb-z-hiszpanskiego-galeonu-ktory-zatonal-w-1708-roku-220225121922,Unknown,"['Historia', 'Ludzie']","Kolumbijczycy udostępnili właśnie opinii publicznej zdjęcia, które przedstawiają wrak galeonu wojennego San José. Widać na nich między innymi złote monety, zabytkową, chińską porcelanę i działa okrętowe. Zadanie odzyskania skarbu powierzono kolumbijskiej marynarce wojennej we współpracy z ministerstwem kultury. W oficjalnym oświadczeniu przyznano, że w do tej pory odbyły się już cztery misje obserwacyjne z użyciem zdalnie sterowanych pojazdów podwodnych. 
Na pokładzie galeonu znajdowały się m.in. złote monety, srebro i biżuteria, fot. AFP Okręt wojenny San José był 3-masztowym galeonem hiszpańskiej floty. Wyposażony był w 64 działa. Został zwodowany w 1697 roku, a na służbę wypłynął rok później. W 1708 roku został zatopiony podczas bitwy morskiej pomiędzy Anglią a Hiszpanią u wybrzeży miasta Cartagena de Indias w Kolumbii. Spośród załogi liczącej ok. 600 osób, zaledwie kilku marynarzy przeżyło. Na pokładzie znajdowało się m.in. złoto, srebro, drogocenne klejnoty, kolekcja królewskiej ceramiki czy chińska porcelana. Dziś skarb ten jest wart ok. 15 miliardów dolarów. Władze poinformowały, że galeon był w stanie „nienaruszonym przez człowieka”. Jest jednak dobrze strzeżony przez morskie stworzenia, które na pokładzie wraku stworzyły sobie dom. 
Działa zostały wykonane w Sewilli w 1655 roku, fot. AFP W oficjalnym komunikacie poinformowano również, że w okolicy San José leżały jeszcze dwa wraki statków. Drugi galeon, który pochodził z epoki kolonialnej Ameryki Środkowej oraz jeden szkuner, prawdopodobnie z XIX wieku. Przez trzy stulecia odnalezienie San José było marzeniem poszukiwaczy skarbów na całym świecie. Dopiero w 2015 roku udało się odnaleźć wrak okrętu. Odkryto go w trakcie przeszukiwania dna morskiego w ramach wspólnej brytyjsko-kolumbijskiej misji. Od tego czasu jeszcze nikt nie zdecydował się na wyciągnięcie go na powierzchnie. Aż do teraz. Kolumbia była hiszpańską kolonią, kiedy hiszpański galeon pływał po karaibskich wodach. Naukowcy zwracają uwagę na to, że skarby, które znajdowały się na pokładzie w całości pochodziły z krajów Ameryki południowej, zwłaszcza z dzisiejszego Peru i Boliwii. Hiszpanie planowali przetransportować łup do Europy, na dwór króla Filipa V. Nie zdążyli. W 1708 roku  trakcie starcia z angielską flotą „Expedition” kula armatnia dosięgnęła San José akurat w miejscu składu prochu pod pokładem. Okręt wysadziło w powietrze i momentalnie zatonął. Dziś wiemy, że znajduje się na głębokości ok. 600 metrów u wybrzeży miasta Cartagena de Indias. San Jose był kością niezgody Hiszpanii, Kolumbii i Boliwii. Madryt twierdzi, że zgodnie z prawem i międzynarodowymi konwencjami to oni mają prawo do wszystkiego, co znajduje się na pokładzie. Argumentem za jest to, że w momencie zatopienia, okręt należał do Hiszpanów. Rdzenna ludność Boliwii uważa z kolei, że skarb należy do nich. Hiszpańscy najeźdźcy zmuszali ich przodków do ciężkiej pracy w kopalni w celu wydobycia srebra, które znalazły się na pokładzie galeonu. Teraz wszystko wskazuje na to, że to Kolumbia wygrywa wyścig o wrak. Na początku lutego rząd tego kraju ogłosił ambitny plan odzyskania skarbu, twierdząc, że drogocenne przedmioty są ich „dobrem narodowym”. Na razie jednak wrak pozostaje pod obserwacją, a Kolumbijczycy nie spieszą się z wydobyciem go na powierzchnie. Eksperci szacują, że misja może kosztować Kolumbię nawet 70 milionów dolarów. Jest to niemałe wyzwanie, ze względu na głębokość, na której leży wrak. Nie wiadomo również, kto i jak rozstrzygnie, do kogo ostatecznie powędruje drogocenny skarb. W 2018 roku Organizacja Narodów Zjednoczonych ds. Oświaty, Nauki i Kultury poleciła Kolumbii, aby nie podejmowała działań na własną rękę dotyczących ratowania wraku. Eksperci szacują, że na dnie znajduje się ok. 200 ton złota, srebra, szmaragdów oraz innych kosztowności. Przedstawiciele rządu Kolumbii w oświadczeniu przekazali, że cały skarb ma trafić do zbiorów Muzeum Narodowego. 
Bitwa u wybrzeży Kartageny, obraz autorstwa Samuela Scotta, fot. Wikimedia Commons Pod koniec maja 1708 roku hiszpańska flota płynęła z Panamy do Europy, aby przetransportować olbrzymi skarb na dwór króla Filipa V. W jej skład wchodziły trzy okręty wojenne i 14 statków handlowych. Ze względu na zbliżający się sezon huraganów, marynarze postanowili schronić się w kolumbijskim mieście Cartagena de Indias."
„Nie powinna już żyć!”. 12-letnia samica indyka zadziwiła biologów,https://www.national-geographic.pl/artykul/nie-powinna-juz-zyc-12-letnia-samica-indyka-zadziwila-biologow-220405123747,Unknown,['Przyroda'],"To był nie lada szok dla biologów z Pennsylvania Game Commision. Naukowcy w ostatnim czasie prowadzili prace, które miały na celu zbadanie siedlisk dzikich ptaków. W lutym odkryli, że samica indyka, która przemierzała stan Clearfield jest co najmniej cztery razy starsza, niż wynosi średnia dla tego gatunku. Biolodzy przyznają, że to najstarszy osobnik w historii prowadzonych tam obserwacji. Badacze przyznają, że kiedy schwytali staruszkę, zajęło im trochę czasu, aby dokładnie ustalić jej wiek. W trakcie identyfikacji okazało się, że jest to ta sama indyczka, którą 10 lat wcześniej skatalogowali w trakcie innych prac terenowych. Zespół naukowców przesłał opaskę osobniczki do organizacji Mossy Oak, która monitoruje życie dzikich indyków. W ten sposób ustalili, że jest to ten sam ptak. Badacze przyznali, że przecierali oczy ze zdziwienia. Jeden z uczonych stwierdził nawet, że zwierzę „nie powinno już żyć!”. – To był czysty przypadek, że schwytaliśmy akurat tego ptaka. Wykonywaliśmy rutynowe prace i nie spodziewaliśmy się, że trafimy na taką sensację – mówił w lokalnych mediach Tony Musselman, który jest jednym z autorów odkrycia. – Na początku myślałem, że to zwykły 3 lub 4-letni indyk. Wyglądała naprawdę doskonale! – dodaje badacz. Co ciekawe, autorzy odkrycia odnaleźli ptaka zaledwie półtora kilometra od miejsca, w którym trafili na niego w 2012 roku. Badacze żartują sobie, że odnalezienie indyka to uczucie podobne do „spotkania po latach z dawno utraconą miłością”. Biolodzy podkreślają jednak, że chociaż ta samica jest najstarszym indykiem w stanie Pensylwania, to rekord w całych Stanach Zjednoczonych należy do innego osobnika. Pewien samiec ze stanu Massachusetts dożył aż piętnastu lat. To dobry dowód na to, że wiek to tylko liczba. Teraz zespół naukowców planuje kolejne badania terenowe za trzy lata. Badacze chcą dokładnie obserwować dwunastoletnią samicę indyka. Mają nadzieję, że ich prace pozwolą im lepiej zrozumieć życie tego gatunku w środowisku naturalnym. – Być może będzie to największy projekt badawczy dotyczący indyków, jaki kiedykolwiek przeprowadziliśmy. Mamy nadzieję, że uda nam się dowiedzieć znacznie więcej o dynamice liczebności ich populacji – przekazali uczeni. Warto w tym miejscu zaznaczyć, że obecnie trend liczebności indyków jest wzrostowy. Indyk zwyczajny nazywany jest również indykiem dzikim (Meleagris gallopavo). Jest gatunkiem dużego ptaka grzebiącego z rodziny kurowatych. Na wolności występuje głównie w Ameryce Północnej. Średnia długość życia tych stworzeń wynosi od 3 do 5 lat. Żywią się głównie roślinami i drobnymi zwierzętami. Zamieszkują skraje lasów."
Nie żyje słynny szczur-saper. Magawa miał 8 lat,https://www.national-geographic.pl/artykul/nie-zyje-slynny-szczur-saper-magawa-mial-8-lat,Unknown,"['Przyroda', 'Ludzie']","Najdzielniejszy gryzoń na świecie w czerwcu biegłego roku przeszedł na zasłużoną emeryturę. Rok wcześniej otrzymał medal od prestiżowej brytyjskiej organizacji People’s Dispensary for Sick Animals (PDSA) za ""odwagę i poświęcenie”. Wyróżnienie zdecydowanie zasłużone. Magawie życie zawdzięczają tysiące dzieci i dorosłych, którzy żyją dziś w Kambodży. Szczur w ciągu swojej 5-letniej kariery wykrył 71 min lądowych i 38 niewybuchów. To czyni go rekordzistą na tle swoich pobratymców. Teraz przeszedł na zasłużony spoczynek i wieczną służbę. Magawa urodził się w listopadzie 2013 roku na Uniwersytecie Rolniczym Sokoine w Tanzanii. Jest szczurem z rasy olbrzymów. Są o wiele większe od tradycyjnych szczurów, niemniej wciąż wystarczająco lekkie, żeby stąpając po powierzchni miny, nie uruchomić jej. W tym kraju od lat 90 trenowano te gryzonie, które miały za zadanie wykrywać miny.  Takie szkolenie trwa rok przez pół godziny dziennie. Stworzenia te uczą się wykrywać zapachy chemikalia, które zawarte są w minach, a następnie zostają za to nagradzane. Gryzoń, który znajdzie minę drapie miejsce, w którym ukryty jest ładunek. W ten sposób opiekunowie znają jej położenie. Za szczurzy trening odpowiedzialna była organizacja pozarządowa APOPO. W 2016 roku Magawa wyruszył na swoją najważniejszą w życiu misję do Kambodży. Kraju, w którym w ciągu ponad 20 lat partyzanci Czerwonych Khmerów, wygnani ze stolicy kraju, rozstawili nawet 6 milionów min. Szacuje się, że na skutek wybuchów zginęło ponad 64 tysiące ludzi. Pracownicy APOPO już wiele lat temu dostrzegli, że Magawa jest wyjątkowy. Jego przeszkolenie zajęło zaledwie 9 miesięcy. Spośród innych „uczniów” wyróżniał się tym, że najlepiej zdawał wszystkie testy. Opiekunowie szczura-sapera postanowili niezwłocznie wysłać go do pracy. Padło właśnie na Kambodżę. W tym kraju żyje najwięcej osób na świecie, które ucierpiały z powodu nadepnięcia na minę. Dlatego też praca Magawy była niezwykle ważna. Dzięki temu bohaterskiemu gryzoniowi udało się ocalić prawdopodobnie tysiące ludzkich istnień. Kobiet, mężczyzn i dzieci. -Każda mina, którą wykrył Magawa, zmniejszała ryzyko urazów lub śmierci ludności Kambodży. - przekazała po śmierci swojego podopiecznego organizacja APOPO. - Odszedł w spokoju. W swoim ostatnim tygodniu bawił się jak to miał w zwyczaju z entuzjazmem, z którego wszyscy go znaliśmy. - dodaje APOPO. W ciągu ostatnich godzin przed śmiercią szczur-saper jadł coraz mniej i wykazywał oznaki znużenia. "
Zaskakujące odkrycie naukowców: tajemnicze ozdoby z epoki kamienia były celowo rozbijane na części,https://www.national-geographic.pl/artykul/zaskakujace-odkrycie-naukowcow-tajemnicze-ozdoby-z-epoki-kamienia-byly-celowo-rozbijane-na-czesci-220427015441,Unknown,"['Odkrycia', 'Historia']","Stan znacznej części prehistorycznych przedmiotów, które odnajdują archeolodzy, nierzadko pozostawia wiele do życzenia. Można powiedzieć, że jest to „norma”, gdy odkrycia archeologiczne są zniszczone. Dzieje się tak głównie za sprawą nieubłaganego czasu. Jednak w przypadku tego odkrycia naukowcy zwrócili uwagę na to, że zagadkowe ozdoby z epoki kamienia zostały roztrzaskane celowo. Za najnowsze badania odpowiadają naukowcy z Uniwersytetu w Helsinkach. Opublikowano je na łamach czasopisma „Journal of Archeological Method and Theory”. Uczeni ustalili, że owalne, ozdobne przedmioty były łamane, aby stworzyć coś na wzór amuletów lub pewnego rodzaju obrączek. Taka praktyka miała na celu zacieśnianie więzi pomiędzy niektórymi członkami społeczności z epoki kamienia. Były to głównie różnej wielkości pierścienie. Na podstawie analizy geochemicznej naukowcy ustalili, że ozdoby po złamaniu nie pozostawały bezużyteczne. Były noszone przez różne osoby. Bardzo prawdopodobne jest to, że obydwie części były własnością krewnych lub bliskich sobie ludzi, którzy w ten sposób chcieli pokazać swoje przywiązanie do siebie. Co ciekawe, uczeni odkryli również związek pomiędzy żywymi a umarłymi. Część ze złamanych przedmiotów odnaleziono w miejscach pochówku, a inne elementy, które do nich pasowały, znajdowały się osadzie nieopodal. – Być może była to sposób na podtrzymywanie więzi pomiędzy żyjącymi a tymi, którzy umarli. Naszym zdaniem jest to o tyle istotne odkrycie, ponieważ pokazuje, że ci ludzie dbali o rytuały pogrzebowe swoich bliskich i chcieli być blisko nich – twierdzi Marja Ahola, doktorantka z Uniwersytetu w Helsinkach i główna autorka badania. Chociaż ta starożytna biżuteria została odnaleziona w Finlandii, analiza metodą spektrometrii rentgenofluorescensyjnej (XRF) wykazała, że niektóre spośród tych cennych przedmiotów pochodzą z terenów dzisiejszej Rosji. Chodzi dokładnie o region jeziora Onega. To drugie co do wielkości jezioro w Europie położone jest w północno zachodniej części kraju, w republice Karelii. Oznacza to, że przedmioty znajdowały się setki kilometrów od miejsca, w którym zostały stworzone. – Porównaliśmy naszą analizę składu pierwiastków odnalezionych przedmiotów z międzynarodowymi archeologicznymi danymi. W ten sposób ustaliliśmy, jaką drogę przebyła ta biżuteria w przeszłości. Podejrzewamy, że odbyło się to za pośrednictwem starożytnej sieci handlowej – wyjaśnia prof. Elisabeth Holmqvist-Sipilä, współautorka badania."
W Arktyce będzie więcej deszczu niż śniegu. Bardzo zła prognoza dla świata,https://www.national-geographic.pl/artykul/na-arktyce-bedzie-padac-wiecej-deszczu-niz-sniegu-szybciej-niz-do-tej-pory-przewidywano,Unknown,"['Przyroda', 'Nauka']","Według najnowszych badań opublikowanych w naukowym czasopiśmie Nature, do 2060 lub 2070 roku część Arktyki będzie dużo bardziej deszczowa niż snieżna. Naukowcy uważają, że stanie się to nawet kilkadziesiąt lat wcześniej niż do tej pory przewidywano. To niestety efekt postępującego ocieplenia klimatu i wzrost średniej temperatury na Ziemi. Eksperci twierdzą także, że taka zmiana warunków pogodowych w Arktyce będzie miała negatywny wpływ nie tylko na lokalnych mieszkańców i dziką przyrodę, ale na cały świat. Jeżeli temperatura będzie cały czas wzrastać w tym samym tempie, naukowcy przewidują, że doprowadzi to do coraz szybszego roztapiania lodowców. Konsekwencje przybiorą efekt domina. Wzdłuż wybrzeży Arktyki podniesie się poziom wód. Niektóre stworzenia utracą dostęp do pożywienia, przez co ich populacja zacznie się zmniejszać. Topniejącą wieczna zmarzlina zacznie uwalniać ogromne ilości gazów cieplarnianych, które jeszcze bardziej przyczynią się do globalnego ocieplenia. Eksperci przekonują, że wzrost temperatury w Arktyce może nasilać bardzo niebezpieczne zjawiska pogodowe, takie jak powodzie, ale również fale upałów w Europie, Azji i Ameryce Północnej ze względu na zmianę prądu strumieniowego (strumień, który przenosi z zachodu na wschód olbrzymie masy powietrza w atmosferze ziemskiej).  -Co się dzieje w Arktyce, nie zostaje w Arktyce- mówi Michelle McCrystall z University of Manitoba w Kanadzie, jedna z autorek najnowszego badania. -Wydaje nam się, że Arktyka jest daleko stąd, z dala od naszego codziennego życia. W rzeczywistości okazuje się, że kiedy tam wzrasta temperatura, ma to wpływ na cały świat- dodaje McCrystall. Zespół ekspertów, którzy przeprowadził najnowsze badania, wykorzystał najnowsze modele klimatu. W ten sposób opisali, jak będzie zmieniała się sytuacja na obszarze otaczającym biegun północny. Na podstawie analizy cyku hydrologicznego stwierdzili, że w wielu częściach Arktyki częste deszcze pojawią się nawet o 30 lat wcześniej niż do tej pory przewidywano. Co więcej, badacze już teraz widzą początek tej tendencji. Wszystko wskazuje na to, że jeśli nie zrobimy nic, żeby powstrzymać ocieplanie klimatu, taki trend nie dość, że się utrzyma, to z roku na rok sytuacja może zmieniać się na gorsze. Autorzy badań zaznaczają również, że ta analiza jest o tyle niepokojąca, że zmiana może dokonać się nawet przy poziomie globalnego ocieplenia wynoszącym 1.5%. Michelle McCrystall zaznacza również, że należy pamiętać, że Arktyka nie jest monolitem. Według ich obliczeń, na niektórych obszarach m.in. na Grenlandii może dojść do zwiększonych opadów śniegu. Jeżeli weźmiemy jednak pod uwagę ogólny bilans, nie zredukuje to w wystarczającym stopniu całkowitego topnienia. Niektórzy eksperci przyznają jednak, że badania na modelach klimatu do 2100 roku są z reguły niepewne. Wynika to głównie z braku danych z bezpośrednich obserwacji opadów i temperatur.  W rozmowie z magazynem The Guardian prof. Richard Allan z University of Reading w Wielkiej Brytanii przyznaje, że „Najnowsze badania, są bardzo niepokojące. Zmiana, która nastąpi jeszcze szybciej niż przewidywaliśmy jest niezwykle niebezpieczna. Powinniśmy potraktować to jak alarm dla całego świata”. Eksperci są zgodni, że światowi przywódcy powinni zrobić wszystko, aby osiągnąć cel Porozumienia Paryskiego. Arktyka jest obszarem rozproszonych wysp i archipelagów wokół bieguna północnego. Obejmuje część Rosji, Norwegii, Finlandii, Szwecji, Kanady, Grenlandię, Islandię, Alaskę oraz Ocean Arktyczny, pokryty w dużej części lodem, który jest centrum Arktyki. Pomimo trudnych warunków lądowych, na tym obszarze możemy spotkać wyjątkową faunę i florę. To kraina tundry i lasów borealnych. Na niektórych obszarach, które są mniej oblodzone możemy znaleźć mchy, porosty, a tam gdzie wilgotność jest większa, turzyce i trawy. "
"Zadziwiające odkrycie naukowców: niektóre nietoperze udają pszczoły i szerszenie, aby bronić się przed drapieżnikami",https://www.national-geographic.pl/artykul/zadziwiajace-odkrycie-naukowcow-niektore-nietoperze-udaja-pszczoly-i-szerszenie-aby-bronic-sie-przed-drapieznikami-220510021905,Unknown,"['Odkrycia', 'Przyroda']","Mimikra batesowska (lub inaczej batezjańska) to przystosowanie ochronne niektórych zwierząt. Polega ono na upodobnieniu się gatunków bezbronnych do takich, które są zdolne do obrony własnej. Nazwa pochodzi od nazwiska angielskiego przyrodnika Henry’ego Waltera Batesa. W XIX wieku wraz z Alfredem Wallace’em badał on motyle w Amazonii. Mimikra zazwyczaj polega na przybieraniu podobnego wyglądu, co osobniki dużo bardziej niebezpieczne. W ten sposób niektóre gatunki zwierząt wyewoluowały tak, aby skuteczniej bronić się przed groźnymi drapieżnikami. Dzięki temu wrogowie często decydują się zaniechać próby ataku. Nauka nie znała jednak do tej pory przypadku ssaka, który imitowałby dźwięki innych stworzeń. Aż do dziś. W najnowszym artykule opublikowanym w czasopiśmie naukowym „Current Biology” naukowcy opisali pierwszy w historii przykład nietoperza, który wydaje odgłosy pszczół i szerszeni. Według uczonych, nocki duże (Myotis myotis) naśladują groźne owady, aby odstraszyć potencjalnych wrogów. Aby dowieść prawdziwości tej tezy, badacze postanowili przeprowadzić eksperyment. Naukowcy porównali akustyczne podobieństwo pomiędzy dźwiękami, które emitują nocki duże a dźwiękami czterech gatunków błonkoskrzydłych. Okazało się, że niektóre odgłosy nietoperzy były bardzo podobne do charakterystycznego bzyczenia pszczół i szerszeni. Następnie naukowcy postanowili sprawdzić, jak na te dźwięki zareagują sowy, które często polują na nietoperze.  Uczeni odtwarzali kolejno bzyczenie błonkoskrzydłych oraz odgłosy nietoperzy. Okazało się, że sowy, słysząc te odgłosy, oddalały się od ich źródła i były wyraźnie zaniepokojone. Na nagraniach widać, jak ptaki próbują uciec. W kolejnej próbie z głośników wydobywały się standardowe dźwięki nocka dużego. Tutaj zachowanie ptaków zmieniło się. Zaczęły zachowywać się w sposób bardziej pewny siebie. Były dużo bardziej zaciekawione i próbowały zlokalizować, skąd pochodzą sygnały nietoperza. W dalszej analizie naukowcy stwierdzili, że bzyczenie błonkoskrzydłych i odgłosy nietoperzy miały bardzo podobny kształt fal dźwiękowych. Autorzy badań podkreślają jednak, że nie wiedzą jeszcze dokładnie, dlaczego sowy bały się tego dźwięku. Uczeni sugerują, że ptaki najprawdopodobniej obawiały się użądlenia. Jest więc naturalne, że starają się unikać tych owadów. Jest to na razie jednak tylko hipoteza. W artykule czytamy jednak, że do tej pory nigdy nie udokumentowano żadnego przykładu ssaka, który imitowałby odgłosy owadów. Autorzy twierdzą, że ich eksperyment jest pierwszym dowodem na mimikrę dźwiękową w świecie zwierząt. To dopiero pierwsze tego typu badania. Naukowcy mają nadzieję, że uda im się dowiedzieć więcej o podobnych zachowaniach nietoperzy. Być może istnieje dużo więcej gatunków, które w drodze ewolucji uzyskały podobne mechanizmy obronne. Kolejny raz natura pokazuje nam, jak wiele jeszcze jest do odkrycia."
Skromna i postna czy zakrapiana i z przepychem? Wigilia dawniej i dziś,https://www.national-geographic.pl/artykul/skromna-i-postna-czy-zakrapiana-i-z-przepychem-wigilia-dawniej-i-dzis,Od kuchni,['Ludzie'],"Dwanaście potraw, a wśród nich smażony karp w panierce, kilka rodzajów śledzi, a może nawet półmisek ociekający schabem ze śliwką czy pasztetem z dodatkiem żurawiny. Dzisiejsze Wigilie są spotkaniami w gronie rodziny czy przyjaciół, na które wielu z nas czeka z niecierpliwością, a pozostali najchętniej by ich… uniknęli. Tym, co z pewnością określa polskie kolacje w ten szczególny grudniowy wieczór to suto zastawione stoły, wielość potraw i patery wypełnione aromatycznymi słodkościami. A jak wyglądało to przed laty? – Dziś różnie obchodzi się Wigilię. Dla wielu jest to wystawne przyjęcie rodzinne, choć warto pamiętać, że kiedyś wyglądało to kompletnie inaczej. Był to dzień ścisłego postu, a więc naprawdę skromnych posiłków. Dopiero pierwszego dnia świąt rozpoczynało się większe świętowanie. W niektórych domach pewnie wciąż zdarzają się dość skromne kolacje, ale w większości są to bogato zastawione stoły, często również zakrapiane alkoholem – wyjaśnia Marcin Przybysz, szef kuchni restauracji Epoka.  Huczne obchody Wigilii, które są dziś wielu z nas szczególnie bliskie, rozpoczęły się w Polsce stosunkowo niedawno. Należy jednak podkreślić, że nie we wszystkich domach przywiązanie do dwunastu potraw jest równie silne i nie w każdym unosi się zapach świeżych mandarynek czy słodkiego maku z dodatkiem miodu i soczystych bakalii. Jak wyglądają święta u szefa kuchni restauracji Epoka? – My mamy zupełnie normalną Wigilię, w zasadzie zwykłą kolację, na której pojawiają się niekiedy potrawy extra. Zdarza nam się także łamanie kulinarnych konwenansów, dlatego jemy czasem dania zupełnie niekojarzące się z Wigilią. Na naszym stole zamiast sałatki jarzynowej mogą pojawić się na przykład… krewetki – odpowiada Marcin Przybysz. Stopniowe odchodzenie od tradycji, zmiany zwyczajów, wprowadzanie nowych rozwiązań są naturalnym procesem, który od lat można obserwować nie tylko w polskim środowisku. Choć trudno zatrzymać trwającą ewolucję kulinarną, to w krzewieniu dawnych praktyk jest coś magicznego, co sprawia, że chcemy je kontynuować, sięgając po babcine przepisy. – Jako pasjonat dawnych ksiąg kucharskich, który w swojej biblioteczce posiada ich naprawdę całe mnóstwo, mam ogromny szacunek do naszej tradycji oraz kultury. Rozumiem, że niektórzy chcą zmieniać zwyczaje i choć sam jestem fanem mięsa to uważam, że jednego dnia można się od niego powstrzymać. Co więcej, przez to że nie szanowaliśmy naszych kulinarnych tradycji, jesteśmy dziś źle kojarzeni. Wielu obcokrajowców, myśląc o Polsce, ma przed oczami… ziemniaki, a nie bogatą kuchnię z której przed dziesiątkami czy setkami lat słynęliśmy. Kto dziś pamięta, że swego czasu nasi rodacy zajadali się na przykład zupą z żółwia? – dodaje Przybysz.  Na pytanie, czy warto przekonywać Polaków do podtrzymywania kulinarnych tradycji, Marcin Przybysz odpowiada, że każdy ma prawo do własnych decyzji oraz takiej formy świąt, jaką po prostu lubi. Sam szef kuchni przyznaje, że Boże Narodzenie nie sprawia mu dużej przyjemności."
Aborygeni udoskonalili sposób na szybkie zapamiętywanie. Jest lepszy niż słynne pałace pamięci,https://www.national-geographic.pl/artykul/zapamietuj-jak-aborygen-ich-mnemotechnika-dziala-lepiej-niz-slynny-palac-pamieci-starozytnych-grekow,Unknown,"['Ludzie', 'Odkrycia']","Psychologowie z University Monash w Melbourne zaprosili do badania studentów medycyny, którzy podczas nauki muszą przyswajać ogromne ilości informacji. By temu podołać, studenci stosują różnego rodzaju mnemotechniki, czyli sposoby i sztuczki ułatwiające zapamiętywanie.  Badacze porównali ze sobą dwie techniki pamięciowe – popularne pałace pamięci, których tradycja sięga starożytnej Grecji oraz niedawno opisane metody australijskich Aborygenów.  Mnemotechnika zwana pałacem pamięci to jedna z najpopularniejszych i najstarszych metod zapamiętywania. Opiera się na wyobraźni i umiejętności łączenia faktów. Jest szczególnie przydatna, gdy trzeba zapamiętać dużą liczbę informacji, np. listę zakupową. Jak zapamiętać listę zakupów metodą pałacu pamięci? „Technika pałacu pamięci – znana też jako metoda podróży, a szerzej jako ars memorativa, czyli sztuka pamiętania, została opisana i skodyfikowana, co znalazło wyraz w licznych podręcznikach przygotowywanych przez Rzymian, takich jak Cycero i Kwyntylian. Kwitła ona w średniowieczu, gdyż pozwalała pobożnym na zapamiętywanie kazań, modlitw czy kar, które czekały na grzeszników w piekle. Były to te same sztuczki, z których korzystali rzymscy senatorowie, aby zapamiętywać swe przemowy, ateński mąż stanu Temistokles, by przyswoić sobie imiona dwudziestu tysięcy ziomków czy średniowieczni uczeni, by zapamiętywać całe księgi – pisze w książce „Jak zostałem geniuszem pamięci. O sztuce i technice zapamiętywania"" Joshua Foer, amerykański dziennikarz współpracujący z National Geographic.  Australijski sposób zapamiętywania opiera się na łączeniu skojarzeń z bogatymi opowieściami. ilustracja: plos Australijscy Aborygeni przez większość swojej historii prowadzili koczowniczy tryb życia. Z pokolenia na pokolenie przekazywali sobie tradycyjne legendy i pieśni. Skuteczne sposoby zapamiętywania były kluczowe dla przetrwania tego ludu. Pomagało im to w nawigacji w terenie, poszukiwaniu pożywanie czy budowaniu relacji plemiennych.  Aborygeński sposób na szybkie zapamiętywanie – podobnie jak pałace pamięci  – opierają się na pomyśle przypisywania faktów do elementów krajobrazu. Sposoby te są jednak dodatkowo wzmocnione opowieściami i narracją, co jeszcze bardziej pozwala przywoływać fakty w pamięci.  Współczesne australijskie dzieci pochodzenia aborygeńskiego. fot. Lisa Maree Williams/Getty Images – Jednym z głównych czynników stresogennych dla studentów medycyny jest ogromna ilość informacji, które należy wykuć na pamięć. Postanowiliśmy więc sprawdzić, czy można opanować alternatywne i lepsze sposoby zapamiętywania danych – mówi dr David Reser z Monash University School of Rural Health. Zespół badawczy dr. Resera dał 76 studentom medycyny listę 20 nazw pospolitych motyli do zapamiętania. Po jakimś czasie badanie powtórzono z nową listą nazw motyli. Tym razem jednak studenci zostali podzieleni na 3 grupy.  Po upływie 10 i 30 minut naukowcy sprawdzili, ile słów zapamiętali studenci z każdej z grup. Wyniki zaskoczyły naukowców. Badacze odkryli bowiem, że studenci używający aborygeńskiej techniki zapamiętywania, tj. narracji i lokalizacji elementów w nawiązaniu do okolic uniwersytetu, zapamiętali 3 razy więcej słów niż wcześniej.  Studenci stosujący technikę pałacu pamięci zapamiętali 2 razy więcej słów. Grupa kontrolna poprawiła się zaś o około 50 proc. w stosunku do wyników sprzed badania. Co ważne, analiza jakościowa wykazała, że studenci stosujący technikę aborygeńską uznali ją za bardziej przyjazną. Dr David Reser przyznał, że uczelnia rozważa włączenie tych narzędzi pamięciowych do programu nauczania medycyny. Źródło: PLOS One    "
Stanowisko archeologiczne – czym jest i jak je znaleźć?,https://www.national-geographic.pl/artykul/stanowisko-archeologiczne-czym-jest-i-jak-je-znalezc,Artur Białek,['Historia'],"To dzięki niestrudzonej pracy archeologów możemy poznać fakty z przeszłości i styl życia minionych cywilizacji. Mimo że stan współczesnej wiedzy historycznej jest wysoki, wciąż jeszcze pozostało wiele do odkrycia. W tym kontekście nie należy dziwić się, że nowe miejsca, w których prowadzone są badania, wyrastają jak grzyby po deszczu. Taki obszar określa się jako stanowisko archeologiczne.  Ludzie od zawsze pozostawiają po sobie materialne ślady, potwierdzające ich działalność na danym obszarze. Czasami są to fragmenty przedmiotów użytku codziennego, choć często odkrywane są też większe obiekty, które pozwalają odtworzyć społeczno-kulturowe dzieje człowieka. Takie artefakty określa się mianem źródeł archeologicznych, a odkrywa się je na stanowiskach archeologicznych.  Definicja takiego obszaru jest ściśle powiązana z tym, czym zajmuje się archeolog. Mówiąc o stanowisku archeologicznym, na myśli należy mieć nieruchomy zabytek - miejsce w ziemi, na jej powierzchni lub zlokalizowane pod wodą, gdzie znajdują się ślady dawnej działalności człowieka. W praktyce, stanowiskiem archeologicznym może być każdy, nawet najmniejszy relikt dawnych czasów - moneta czy choćby niewielki fragment ceramiki. Odkrycie takiego źródła sprawia, że dany obszar zostaje uznany za stanowisko. Pojęcie to dotyczy także znacznie większych obiektów - miejsc pochówku, osad, a nawet całych krajobrazów.  Warto zaznaczyć, że nie istnieje żadna granica czasowa, która pozwala ustalić, czy dany obszar jest stanowiskiem archeologicznym. Znaleziska pochodzące z czasów drugiej wojny światowej są tak samo ważne, jak relikty starożytności czy epoki kamienia łupanego.  W momencie odkrycia stanowiska archeologicznego rozpoczynają się badania. Po ich zakończeniu, teren zostaje uwolniony od zabytków, przynajmniej w teorii. Praktyka pokazuje jednak, że obszar otaczający stanowisko często nadal zawiera ślady historycznej działalności człowieka.  Każde stanowisko archeologiczne podlega ochronie prawnej. Warto jednak wiedzieć, że większość z nich udostępnia się do zwiedzania. Nie należy jednak nastawiać się, że wciąż jeszcze będzie tam można znaleźć ruchome artefakty z przeszłości. Jak wspomnieliśmy wcześniej, celem prowadzonych badań jest uwolnienie stanowiska od zabytków. Można za to podziwiać nieruchome relikty, które zostały odkryte w toku prowadzonych wykopalisk. Na miejscu wielu stanowisk powstają muzea. Wówczas zwiedzającym zostaje udostępniona bardziej lub mniej obszerna ekspozycja. W takich miejscach często powstają także rekonstrukcje, przybliżające styl życia dawnych osadników określonego terenu.  Nowe stanowiska archeologiczne są odkrywane nieustannie, nie tylko na świecie, ale także w Polsce. Skąd naukowcy wiedzą, że na danym terenie może znajdować się coś interesującego? Poszukiwania są prowadzone na podstawie analizy historycznych dokumentów, prospekcji lotniczej i badań powierzchniowych. Na tej podstawie powstało m.in. Archeologiczne Zdjęcie Polski. W ramach programu prowadzonego od 1978 roku inwentaryzowane są wszelkie ślady dawnej działalności ludzkiej. Ta ewidencja wykorzystywana jest do dziś przy poszukiwaniach nowych artefaktów. Wypada jednak podkreślić, że współczesna technologia oddaje w ręce naukowców znacznie bardziej zaawansowane narzędzia. Współcześnie przy poszukiwaniu nowych stanowisk wykorzystuje się skanowanie laserowe urządzeniami typu LiDAR. Zastosowanie mają też metody geofizyczne. W odkrywaniu nowych stanowisk archeologicznych niemały udział mają także poszukiwania prowadzone przez amatorów. Trzeba jednak wiedzieć, że nie wystarczy kupić wykrywacz metali, by móc, ot tak, udać się na poszukiwania. Obowiązujące w Polsce prawo stanowi, że prowadzenie poszukiwań archeologicznych jest możliwe wyłącznie pod warunkiem uzyskania stosownego pozwolenia. Wydaje je wojewódzki urząd ochrony zabytków właściwy dla miejsca, w którym mają być prowadzone amatorskie prace. Gdzie sprawdzić stanowiska archeologiczne? Mapy z zaznaczonymi obszarami są publikowane w internecie. Bardziej szczegółowe informacje można uzyskać w odpowiednim urzędzie ochrony zabytków.  Zdarza się, że nowe stanowiska archeologiczne są znajdowane w sposób zupełnie przypadkowy. Takie odkrycia najczęściej mają miejsce w trakcie wykonywania robót ziemnych, towarzyszących inwestycjom budowlanym. Obowiązujące przepisy obligują wszystkich do ochrony dziedzictwa kulturowego. Dotyczy to także inwestorów budowlanych. W praktyce oznacza to, że jeżeli działka jest umiejscowiona na stanowisku lub obszarze archeologicznym, wojewódzki konserwator zabytków może skorzystać z jednego z dwóch narzędzi. Mowa o nadzorze archeologicznym lub badaniach ratunkowych. W ramach nadzoru archeologicznego, inwestor musi zatrudnić archeologa, który będzie nadzorował proces realizacji prac ziemnych. W zakresie swoich kompetencji, specjalista sporządzi niezbędną dokumentację, sprawozdania, fotografie i raport dla wojewódzkiego konserwatora. Taka forma działań prewencyjnych zwykle nie trwa dłużej niż same prace ziemne.  Jeżeli zapadnie decyzja o konieczności przeprowadzenia badań ratunkowych, na obszarze inwestycji rozpoczną się wykopaliska. Takie działania trwają znacznie dłużej niż nadzór i są kosztowniejsze. Kilkanaście lat temu, osoba fizyczna, która zamierzała prowadzić prace budowlane przy zabytkach, musiała pokryć koszt koniecznych badań archeologicznych. Wynikało to z zapisów zawartych w Ustawie o ochronie zabytków. W rezultacie stanowisko archeologiczne na działce budowlanej znacząco zwiększało finalny koszt inwestycji.  W 2007 roku Trybunał Konstytucyjny ogłosił jednak, że państwo powinno pokrywać przynajmniej część takich kosztów. Obecnie Ustawa o ochronie zabytków i opiece nad zabytkami stanowi, że jeżeli koszt planowanych badań archeologicznych i sporządzenia niezbędnej dokumentacji przekroczy 2 proc. kosztów planowanych działań, inwestorowi (osobie fizycznej lub jednostce organizacyjnej) udzielona zostanie dotacja na ich przeprowadzenie. Gdzie znajdziemy najsłynniejsze stanowiska archeologiczne? W Polsce jednym z takich miejsc jest osada obronna kultury łużyckiej w Biskupinie. Bez cienia wątpliwości, odkrycie tego miejsca było jednym z najważniejszych wydarzeń archeologicznych, nie tylko w Polsce, ale i w Europie. "
Paleontolodzy odnaleźli szczątki olbrzymiego „smoka śmierci”. Zamieszkiwał Ziemię 86 milionów lat temu,https://www.national-geographic.pl/artykul/paleontolodzy-odnalezli-szczatki-olbrzymiego-smoka-smierci-zamieszkiwal-ziemie-86-milionow-lat-temu-220525013035,Unknown,['Odkrycia'],"Pterozaury były pierwszymi latającymi kręgowcami i największymi latającymi stworzeniami odkrytymi przez człowieka. Najstarsze osobniki mogą pochodzić nawet sprzed 230 milionów lat. Zaliczamy je do rządu archozauromorfów. Paleontologom udało się odkryć łącznie ok. 120 gatunków pterozaurów. Wymarły ok. 66 milionów lat temu. W ostatnim czasie dociera do nas coraz więcej informacji o odkryciach związanych z tymi latającymi gadami. W ubiegłym miesiącu naukowcy odkryli, że pterozaury wyewoluowały pióra już 113 milionów lat temu, a co ciekawe – były różnokolorowe. Z kolei w lutym polska paleontolożka odnalazła w Szkocji skamielinę największego pterozaura, który żył w okresie jurajskim. Teraz okazuje się, że mamy do czynienia z kolejną paleontologiczną sensacją. Badacze z Argentyny odkryli właśnie szczątki olbrzymiego „smoka śmierci”. To zupełnie nowy gatunek pterozaura. Uczeni twierdzą, że gad jest największym zwierzęciem latającym, którego skamieniałości odnaleziono w Ameryce Południowej. Paleontolodzy odnaleźli w sumie skamieniałości dwóch osobników. Rozpiętość skrzydeł mniejszego wynosiła 7 metrów, natomiast większego – 9 metrów. Kości znajdowały się w formacji Plottier, która położona jest w Andach. Uczeni poinformowali, że zwierzęta te należą do rodziny azdarchów. Ich nazwa właśnie (Azhdarchidae) wywodzi się z mitologii uzbeckiej i oznacza smoka. Ze względu na jego wygląd i rozmiar, naukowcy nazwali nowy gatunek Thanatosdrakon amaru. Pierwsza część nazwy – nazwa rodzajowa – po grecku oznacza „smok śmierci”. Natomiast druga część, czyli nazwa gatunkowa pochodzi z rdzennego języka keczuańskiego. Odnosi się do dwugłowego bóstwa Inków Amaru, co oznacza „latającą hydrę” lub „latającego jaszczura”. – W trakcie analizy szczątek Thanatosdrakona udało nam się odróżnić zestaw cech, co pozwoliło nam wykluczyć ich związek z innymi gatunkami pterozaurów. Naszym zdaniem wszystko wskazuje na to, że jest to zupełnie nowy gatunek – przekazał mediom główny autor badań, Leonardo Ortiz David. Przedstawiciele azdarchów żyły około 146 do 66 milionów lat temu. Charakteryzowały ich niezwykle duże czaszki. Ich ciała były krótkie, a szyje bardzo wydłużone. Odnalezione osobniki zmarły w tym samym czasie ok. 86 mln lat temu. Naukowcy ustalili, że mniejszy z nich nie osiągnął jeszcze pełni dojrzałości. Uczeni nie mają jednak pewności, czy łączyło je jakiekolwiek pokrewieństwo. Do tej pory autorzy nie znaleźli żadnego śladu, który wskazywałby na jakiekolwiek więzy krwi. Wiele jednak wskazuje na to, że przed śmiercią „smoki” spędzały razem czas. Prof. David przyznaje, że odnalezienie szczątków było dla jego zespołu dużym zaskoczeniem, głównie ze względu na ich bardzo dobry stan. Jest to o tyle ciekawe, że kości pterozaurów były bardzo kruche i puste w środku, dlatego niewiele z nich zachowało się do dziś. Taka budowa umożliwiała im jednak latanie. Co więcej, autorzy przyznają, że nie spodziewali się, że znajdą tak dużą liczbę kości, które należałyby do jednego osobnika. Zazwyczaj szczątki stworzeń sprzed dziesiątek milionów lat są dużo bardziej wybrakowane. Szkielety dwóch „smoków śmierci” znajdują się obecnie w Muzeum Dinozaurów, które jest częścią Uniwersytetu w Mendozie.  Warto przypomnieć, że największym pterozaurem w historii wciąż pozostaje kecalkoatl. Ten latający gad był wielkości żyrafy, miał cienkie kończyny, przerażająco długi dziób, a rozpiętość jego skrzydeł wynosiła nawet 14 metrów. Paleontolodzy do dziś spierają się jednak, czy tak wielkie stworzenie, mogłoby w rzeczywistości unosić się długo w powietrzu. "
Satelitarny boom. Czy megakonstelacje satelitów zawładną naszym niebem?,https://www.national-geographic.pl/artykul/satelitarny-boom-czy-megakonstelacje-satelitow-zawladna-naszym-niebem-220412014222,Unknown,['Kosmos'],"W lutym 2022 roku Międzynarodowa Unia Astronomiczna powołała do życia Centrum Ochrony Ciemnego i Cichego Nieba przed Zakłóceniami Konstelacji Satelitarnej. Ma to związek z tym, że rozrastające się megakonstelacje satelitów stanowią nie lada problem dla obserwacji nocnego nieba i prowadzenia prac badawczych. Informacje o powołaniu centrum szybko rozeszły się po świecie i, niestety, równie szybko zostały zapomniane. 20 lutego wojska rosyjskie wkroczyły na teren Ukrainy, a łączność satelitarna i możliwość podglądania z orbity ruchów wojsk stały się bezcenne. Od początku wojny w Ukrainie amerykański wywiad zawarł umowy z ponad 100 prywatnymi firmami oferującymi zobrazowania satelitarne. – Wykorzystujemy zobrazowania pochodzące z ponad 200 satelitów komercyjnych i 20 różnych serwisów analitycznych – powiedział portalowi SpaceNews.com David Gauthier, dyrektor ds. operacji komercyjnych i biznesowych w National Geospatial-Intelligence Agency (NGA). To ogromna szansa na rozwój prywatnych dostawców zobrazowań satelitarnych. Zdjęcia takich firm jak Maxar, BlackSky czy Planet są już teraz podstawą tworzenia analiz wojskowych. Ale to nie znaczy, że dostawcy zamierzają osiąść na laurach. Brian O’Tool, szef BlackSky, poinformował niedawno, że firma zamierza rozszerzyć swoją ofertę i rozbudować liczącą 14 satelitów konstelację. Do końca 2022 roku przewidzianych jest jeszcze kilka startów należącej do Rocket Lab rakiety Elektron, która wynosi satelity BlackSky. Nowa generacja satelitów BlackSky ma mieć możliwość wykonywania zobrazowań o rozdzielczości 50 centymetrów. Urządzenia te mają też zostać wyposażone w czujniki podczerwieni, łącza międzysatelitarne i pokładowe przetwarzanie danych umożliwione przez sztuczną inteligencję. Ale wojna w Ukrainie to nie tylko wykorzystanie zobrazowań satelitarnych. To także pokaz możliwości szerokopasmowego internetu satelitarnego. Gdy 26 lutego minister transformacji cyfrowej i wicepremier Ukrainy Mychajło Fedorow poprosił na Twitterze Elona Muska o udostępnienie infrastruktury Starlink, szef SpaceX niemal niezwłocznie odpowiedział. System Starlink został udostępniony nad Ukrainą, a terminale były w drodze. Faktycznie, kilka dni później bracia Kliczko, mistrzowie świata w boksie, a obecnie politycy i obrońcy Ukrainy, fotografowali się z przysłanym przez Muska sprzętem. Starlinki zapewniły walczącym Ukraińcom dostęp do sieci. Dzięki temu jesteśmy na bieżąco informowani o tragicznych wydarzeniach za naszą wschodnią granicą. Ale Starlinki dały też wsparcie operacyjne ukraińskiej armii. Sam Musk zaprezentował możliwości swojej konstelacji od najlepszej strony. Wszystko to dzięki około 2000 niewielkich satelitów. Ale to dopiero początek. Inaugurując projekt Starlink Elon Musk mówił o 12, a później o 14 tysiącach satelitów. Teraz SpaceX przekonuje, że aby konstelacja miała odpowiednią przepustowość i niezawodność, system powinien składać się z ponad 40 tysięcy satelitów. Przy tej liczbie planowany na 3236 satelitów Projekt Kuiper sygnowany przez Amazon wygląda dość blado. Jednak w ostatnich miesiącach również firma Jeffa Bezosa przyspieszyła prace nad swoją megakonstelacją satelitarną. Amerykańska Federalna Komisja Łączności (FCC) udzieliła Amazonowi zgody na rozmieszczenie i obsługę satelitów. Autoryzacja pozwala Projektowi Kuiper dostarczać satelitarne usługi szerokopasmowe w Stanach Zjednoczonych. Jednak nawet połączone siły obu miliarderów wyglądają blado w porównaniu z tym, co planuje Greg Wyler. To weteran rynku łączności internetowej. Wyler stworzył takie firmy, jak O3b i OneWeb. Teraz ogłosił, że założony przez niego startup E-Space zamierza wysłać na orbitę 300 tysięcy satelitów zdolnych dostarczać szerokopasmowy internet. Pierwsze, testowe satelity trafią na orbitę już w kwietniu 2022 roku. Dostarczy je tam Rocket Lab, podobnie jak satelity wspomnianej wcześniej firmy BlackSky. Wyler na rozwój firmy zgromadził 50 milionów dolarów. W tym roku przewidziane są starty testowe nowych satelitów. W kolejnym ma rozpocząć się ich masowa produkcja i regularne wynoszenie na orbitę."
"Całkowity zakaz spuszczania psów ze smyczy w Polsce? Wyjaśniamy, jak jest naprawdę",https://www.national-geographic.pl/artykul/calkowity-zakaz-spuszczania-psow-ze-smyczy-w-polsce-wyjasniamy,Unknown,['Ludzie'],"Nowe przepisy znalazły się w Rozporządzeniu Prezesa Rady Ministrów zmieniającym rozporządzenie w sprawie wysokości kar nakładanych za wybrane rodzaje wykroczeń. W tym przypadku zmiany te dotyczą zapisów w będącej załącznikiem do wspomnianego rozporządzenia tabeli A art. 77 Kodeksu Wykroczeń, mówiącego o niezachowywaniu środków ostrożności przy trzymaniu zwierzęcia.  Rozporządzenie dotyczące wyprowadzania psów na spacer, które weszło w życie 10 kwietnia 2021 roku, zakłada grzywnę do 1000 złotych, a także karę ograniczenia wolności lub karę nagany za „niezachowanie zwykłych lub nakazanych środków ostrożności przy trzymaniu zwierzęcia”.  Wersja, która obowiązywała dotychczas, była bardziej ogólna i mówiła jedynie o „niezachowaniu środków ostrożności przy trzymaniu zwierzęcia”, co wiązało się z karą wysokości 50-250 zł.  Podczas, gdy media zalały niesprawdzone informacje o całkowitym zakazie spuszczania psów ze smyczy w miejscach publicznych, a wraz z nimi pojawiły się wyraźne głosy sprzeciwu wśród właścicieli czworonogów, nowe rozporządzenie wcale tego nie zakłada. Tak naprawdę, w praktyce niewiele się zmienia – głównie wysokość nakładanych kar pieniężnych. Nowa wersja rozporządzenia brzmi: Pierwszy ustęp artykułu 10 a ustawy o ochronie zwierząt mówi, że „zabrania się puszczania psów bez możliwości ich kontroli i bez oznakowania umożliwiającego identyfikację właściciela lub opiekuna”, co nie oznacza, że od teraz żaden polski pies nie zazna wolności poza specjalnie wyznaczonymi wybiegami dla czworonogów. Nadal możemy puszczać swoich pupili wolno na spacerach, jednak pod warunkiem, że sprawujemy nad nimi kontrolę i nie narażamy bezpieczeństwa innych osób.  „Nie ma jednak w obowiązującym stanie prawnym żadnej podstawy zakazującej całkowicie puszczania psów ze smyczy. Trzeba to robić odpowiedzialnie i jeśli ktoś wykracza poza te ramy – powinien być ścigany wykroczeniowo. Jeśli jednak czyni to w sposób bezpieczny dla otoczenia – nie ma podstaw do jego karania” – pisze na swoim fanpage’u dotyczącym praw zwierząt mecenas Karolina Kuszlewicz. W międzyczasie portal Money.pl zacytował jednak wypowiedź jednej z funkcjonariuszek policji: „Psy w miejscach publicznych muszą być zawsze pod opieką człowieka i być wyprowadzane na smyczy, nawet jeśli właściciel zna psychikę swojego podopiecznego i potrafi wymóc na nim bezwzględne posłuszeństwo. To tylko zwierzę i nigdy nie można do końca przewidzieć, jak w danej sytuacji się zachowa”. Co w takim razie jest prawdą i co zrobić, gdy policja zechce podciągnąć nas odpowiedzialności za spuszczenie psa ze smyczy? „Spuszczając psa w jakimś miejscu ze smyczy, np. w parku, powinniśmy najpierw sprawdzić, czy gmina nie wprowadziła na tym terenie zakazu. Jeśli nie, a my mamy psa pod kontrolą, to możemy odmówić przyjęcia mandatu. Pamiętajmy też, że gmina nie może wprowadzić zakazu wszędzie” – wyjaśniła mec. Karolina Kuszlewicz w rozmowie z OKO.press."
Odkryto nową iluzję optyczną. Czy ty też widzisz powiększającą się czarną dziurę?,https://www.national-geographic.pl/artykul/odkryto-zupelnie-nowa-iluzje-optyczna-czy-ty-tez-widzisz-powiekszajaca-sie-czarna-dziure-220601020301,Unknown,"['Odkrycia', 'Ludzie']","Prosty obrazek jest dość przerażający. Jego tło tworzą rzędy spłaszczonych czarnych kropek. Jedna z nich, powiększona do dużych rozmiarów, znajduje się w centrum rysunku. Ma rozmyte krawędzie, jakby została narysowana za pomocą bardzo prostych programów graficznych.  Samo w sobie nie brzmi to groźnie. Jednak odczucie zmienia się, jeśli skupimy wzrok na obrazku. Wystarczy moment, byśmy dostrzegli ruch. Środkowa plama zaczyna się powiększać, pochłaniając wszystko, co znajduje się dookoła. Mamy wrażenie, jakby czarna dziura wciągała nas do środka.  Przyjrzyj się uważnie ilustracji. Czy widzisz iluzję optyczną? fot. Laeng, Nabil and Kitaoka – To bardzo dynamiczna iluzja – przyznaje Bruno Laeng, profesor Uniwersytetu w Oslo i główny autor pracy o nowym złudzeniu wzrokowym opublikowanej w czasopiśmie „Frontiers in Human Neuroscience”. – Gradient na krawędzi czarnej plamy wywołuje silne wrażenie ruchu. Tak jakby obserwator zbliżał się do tunelu albo do czarnego otworu – dodaje.  Iluzja jest nie tylko silna, ale również powszechna. Badania zespołu Laenga wykazały, że nie ulegnie jej tylko 14 proc. z nas. Ten odsetek zwiększa się nieco, gdy zmieniają się kolory na obrazku. Jeśli kropki i centralna plama nie są czarne, tylko niebieskie, czerwone, zielone czy żółte, ruchu dostrzega czterech na pięciu obserwujących.  Odkrycie nowej iluzji nie jest tylko wynalezieniem kolejnej sztuczki, która ma nas zabawić w internecie. Pozwala zbadać, w jaki sposób mózg reaguje na bodźce, które docierają do niego za pomocą zmysłu wzroku.  Wbrew pozorom, nasze oczy nie działają jak elektroniczne urządzenia rejestrujące obrazy typu aparaty czy kamery. Aparat zbiera całe światło, jakie wpada do obiektywu, i przetwarza je na obraz. Nasz mózg jest o wiele bardziej wybiórczy i jednocześnie o wiele bardziej wyrafinowany. Bez naszej wiedzy dokonuje wstępnej selekcji tego, co zarejestrowały oczy, i podsuwa nam te obrazy, który – jak zakłada – będą dla nas bardziej interesujące. Temu mechanizmowi zawdzięczamy, że na przykład w tłumie ludzi natychmiast dostrzegamy znajomą twarz.  Mózg skutecznie niweluje też niedostatki narządu wzroku. „Na siatkówce, w miejscu, z którego wyłania się nerw optyczny, nie ma fotoreceptorów. To oznacza, że znajduje się tam plamka ślepa, gdzie oko nie funkcjonuje. A jednak mózg na poziomie subliminalnym rekonstruuje zbliżony, nieostry obraz – tak byście nie widzieli dwóch czarnych dziur po bokach swojego pola widzenia” – pisał Marco Magrini w książce „Mózg. Podręcznik użytkownika”.  Odkryta przez prof. Laenga iluzja również dobrze pokazuje, kto w zespole oczy-mózg spełnia rolę kierowniczą. Naukowcy zaprosili 50 osób – mężczyzn i kobiet nie cierpiących na żadne wady wzroku – do testów. W ich trakcie badani mieli oceniać, czy iluzja powiększającej się czarnej dziury wydaje im się silna.  W czasie testów uczeni uważnie przyglądali się źrenicom badanych. Okazało się, że u przeważającej większości, która dostrzegała iluzję, źrenice się rozszerzały. Efekt był tym silniejszy, im silniejszy było subiektywne wrażenie widzenia ruchu. Wskazuje to, że czym mocniej mózg dał się oszukać, tym bardziej nakazywał źrenicom rozszerzyć się. Zupełnie jakby przygotowywał się do znalezienia w ciemnym tunelu, gdzie będzie mniej światła.  – Nasze badania pokazały, że zwężanie się i rozszerzanie źrenic to nie jest prosty mechanizm w typie fotokomórki otwierającej drzwi, który reaguje wyłącznie na ilość światła docierającą do fotoreceptorów – podsumowuje prof. Laeng. – Oczy dostosowują się do postrzeganego, a nawet wyobrażonego światła, a nie po prostu do rejestrowanej fali elektromagnetycznej – dodaje. "
"Czym jest ukraińska tożsamość? Nowy odcinek podcastu ""National Geographic Traveler: Zjawiskowo""",https://www.national-geographic.pl/artykul/czym-jest-ukrainska-tozsamosc-nowy-odcinek-podcastu-national-geographic-traveler-zjawiskowo,Unknown,"['Podcasty', 'Historia']","Wybitny ukraiński filozof Wołodymir Jermolenko napisał ostatnio “Rosja próbowała podzielić Ukrainę, a osiągnęła zupełnie coś odwrotnego. Zjednoczyła ten naród, jak nigdy wcześniej”. "
"Naukowcy odkryli, że dinozaur większy od tyranozaura potrafił pływać i polować pod wodą",https://www.national-geographic.pl/artykul/naukowcy-odkryli-ze-dinozaur-wiekszy-od-t-rexa-potrafil-plywac-i-polowac-pod-woda-220324034933,Unknown,['Odkrycia'],"W czasie badań grupa naukowców przeanalizowała 380 kości, które należały do 250 zwierząt. Były to zarówno stworzenia żyjące, jak i wymarłe, lądowe, morskie i latające. Badacze przeprowadzili densynometrię kości, aby określić ich gęstość. Chodziło o to, aby sprawdzić, czy istnieje zależność pomiędzy strukturą kości a trybem życia. Naukowcy stwierdzili, że zwiększona gęstość kości świadczy o tym, że stworzenie jest lepiej przystosowane do życia w wodzie. Spośród wszystkich czterdziestu badanych dinozaurów, tylko spinozaur miał taką strukturę kości, co mogło świadczyć o jego dobrym przystosowaniu do wodnego życia. Najnowsze badania zostały opublikowane w prestiżowym czasopiśmie naukowym ""Nature"". Spinozaury były jednymi z największych znanych nam teropodów. Mogły ważyć nawet 7 ton i mierzyć aż 16 metrów długości. Miały wydłużony pysk, który przypominał paszczę krokodyla. Jego przednie kończyny były niewielkie, ale i tak dłuższe niż na przykład u słynnego T. rexa, czyli tyranozaura. Miały długi ogon i bardzo charakterystyczny „żagiel” na grzbiecie. Paleontolodzy sugerują, że taka konstrukcja mogła służyć do termoregulacji lub wabienia partnera w trakcie okresu godowego. Badacze w swojej pracy zwrócili uwagę na to, że spinozaury miały naprawdę wysoką gęstość kostną. Dużo większą niż inne, znane nam dinozaury lądowe. Paleontolodzy twierdzą, że to w znacznym stopniu ułatwiało im pływanie. Badacze twierdzą, że kości spinozaura miały podobną gęstość do kości hipopotama. Ten zaś, jak powszechnie wiadomo, jest bardzo dobrym pływakiem. Paleontolodzy zaznaczają jednak, że spinozaury nie spędzały w wodzie zbyt dużo czasu. Polowały przede wszystkim zanurzając się na moment. – Nozdrza spinozaura nie są umieszczone w tym samym miejscu, jak na przykład nozdrza hipopotamów lub krokodyli – mówi Thomas Holtz, paleontolog Uniwersytetu Maryland. Zwierzęta te spędzają czas głównie w zanurzeniu. Spinozaury natomiast nie potrafiły wytrzymać tak długo pod wodą. Uczeni, którzy brali udział w najnowszych badaniach przekonują również, że spinozaury raczej nie pływały zbyt szybko. Wszystko przez swój wyjątkowy i duży „żagiel” na grzbiecie. Naukowcy uważają, że dinozaur ten powoli dryfował na powierzchni wody i czekał na dogodną okazję, aby zanurkować i zapolować na swoją ofiarę. Naukowcy podkreślają, że w trakcie badania stworzyli olbrzymią bazę danych. Analizując gęstość kości, oprócz dinozaurów, badali między innymi foki, wieloryby, słonie, myszy czy kolibry. Chodziło o to, żeby zastosować tak zwaną analizę big data. – Chcieliśmy sprawdzić tę korelację zarówno wśród zwierząt, które ważą kilka gramów, jak ich tych których waga przekracza kilka ton – powiedział Matteo Fabbri, dokumentalista z Field Museum w Chicago, który był głównym autorem badań."
Dlaczego ramadan to najważniejszy miesiąc dla wyznawców islamu?,https://www.national-geographic.pl/artykul/dlaczego-ramadan-to-najwazniejszy-miesiac-w-kulturze-islamu,Eslah Attar,"['Ludzie', 'Historia']","Co roku muzułmanie z całego świata oczekują aż na niebie pojawi się półksiężyc w kształcie sierpa, który oznacza, że oficjalnie rozpoczyna się pierwszy dzień ramadanu, dziewiątego miesiąca według kalendarza muzułmańskiego. To najważniejsze święto islamu. Dzień, w którym rozpoczyna się ramadan zmienia się co roku. Wszystko dlatego, że kalendarz islamski oblicza się na podstawie faz Księżyca. Początek i koniec najważniejszego miesiąca muzułmanów określa specjalna komisja obserwacji Srebrnego Globu w Arabii Saudyjskiej. Niekiedy jest to bardzo trudne zadanie, ponieważ w tym okresie sierp Księżyca widać jedynie przez 20 minut. W przypadku, kiedy nie jest widoczny gołym okiem z powodu zachmurzenia, komisja dokonuje obliczeń, aby przewidzieć, czy może być już widzialny na niebie. W tym roku ramadan przypada od piątku 1 kwietnia do niedzieli 1 maja. Ramadan jest jednym z dwunastu miesięcy muzułmańskiego kalendarza, który był również częścią kalendarzy starożytnych Arabów. Nazwa pochodzi od arabskiego słowa „ar-ramad”, co oznacza upał. Muzułmanie wierzą, że w 610 roku anioł Gabriel ukazał się prorokowi Mahometowi i przekazał mu Koran, świętą księgę islamu. Wyznawcy wierzą, że to objawienie, czyli Lajlat al-Kadr (Noc Siły lub Noc Przeznaczenia) wydarzyło się właśnie w trakcie ramadanu. W tym miesiącu wierni poszczą, aby upamiętnić objawienie Koranu. Święta księga islamu składa się ze 114 rozdziałów i uważa się, że są to słowa, które bezpośrednio wypowiedział sam Allah. Hadisy, czyli zapisy tradycji dotyczącej czynów i wypowiedzi Mahometa, są swoistym uzupełnieniem Koranu. Podczas ramadanu muzułmanie pragną osiągnąć duchowy rozwój i chcą umocnić swoją więź z Allahem. W tym celu modlą się, recytują Koran i w ciągu tego miesiąca starają się zmienić swoje zachowanie na lepsze i bardziej moralne. Próbują powstrzymać się od interesownych działań, plotek, kłamstw lub walki. Przez cały miesiąc od wschodu aż do zachodu słońca muzułmanie mają obowiązek przestrzegać ścisłego postu. W tym czasie nie można spożywać żadnych pokarmów, pić napojów i uprawiać seksu. Zwolnione z postu są osoby chore, kobiety w ciąży i w trakcie miesiączki, podróżujący i starsi. Jeżeli muzułmanin opuści jakiś dzień postu, musi go odrobić w inny dzień roku. W trakcie ramadanu posiłki są dla muzułmanów okazją do spotkania z innymi członkami rodziny lub znajomymi, którzy również na chwilę przerywają post. Śniadanie, czyli suhur odbywa się przed świtem, ok. czwartej rano, przed pierwszą modlitwą dnia, zwaną fadżr. Kolację, czyli iftar, można rozpocząć po zakończonej modlitwie maghrib, po zachodzie słońca. Zwykle po godz. 21:30. Według Koranu, Mahomet przerywał swój post, jedząc daktyle i pijąc wodę. Dlatego wierni, idąc za przykładem proroka, również spożywają te owoce i piją ten napój zarówno w suhur, jak i w iftar. Daktyle są bardzo popularne na Bliskim Wschodzie. Są bogate w składniki odżywcze, lekkostrawne i dostarczają organizmowi cukier, który jest bardzo potrzebny po długim dniu poszczenia. Po ostatnim dniu ramadanu, muzułmanie świętują jego zakończenie. Nadchodzi Id al-Fitr, czyli Święto Przerwania Postu. Rozpoczyna go wspólna modlitwa o świcie. W trakcie uroczystości muzułmanie spotykają się, pozdrawiają słowami ""id mubarak"", składają sobie życzenia, jedzą, modlą się, obdarowują prezentami i wspominają zmarłych krewnych. W niektórych miastach odbywają się również karnawały i duże spotkania modlitewne. Bez względu na to, co wierni zaplanowali sobie na tegoroczny okres ramadanu, duch tej wielowiekowej tradycji pozostanie niezmienny, tak samo jak i czas refleksji i pobożności."
"Niektóre ptaki śpiewające są niezwykłymi „kompozytorami”. Zmieniają melodie, żeby nie zanudzić swoich partnerek…",https://www.national-geographic.pl/artykul/niektore-ptaki-spiewajace-sa-niezwyklymi-kompozytorami-wszystko-po-to-zeby-nie-zanudzic-swoich-partnerek-220214014035,Unknown,"['Odkrycia', 'Przyroda']","Najnowsze badania zostały opublikowane w czasopiśmie naukowym ""Proceedings of The Royal Society B"". Naukowcy dowiedli w nich, że szarobrewka śpiewna (Melospiza melodia, pasówka śpiewna) z rzędu wróblowatych śpiewa 30-minutowe sekwencje, które dokładnie zapamiętuje. Po co? Żeby kolejne różniły się od siebie. W ten sposób samce próbują podtrzymywać zainteresowanie partnerek w okresie godowym. Dotychczasowe badania nad śpiewem ptaków wykazywały, że nie ma istotnych zależności długofalowych pomiędzy poszczególnymi sekwencjami dźwięków. Oznacza to, że każda kolejna sekwencja nie miała związku z poprzednią. Uważało się ptasią składnię za prostą i pozbawioną złożoności. Naukowcy wiedzieli jednak, że samice niektórych śpiewających preferują melodie, które są bardziej zróżnicowane, barwne i niejednolite. Nie było jednak jasne, czy samce kierują się instynktem, przypadkiem, a może swoistym talentem. Aż do teraz. Naukowcy postanowili w końcu wyjaśnić tę zagadkę. W 2019 roku grupa ornitologów udała się na badania terenowe do lasów Ameryki Północnej, a dokładniej na północny-zachód Pensylwanii. W trakcie eksperymentu nagrywano dźwięki 33 dorosłych samców szarobrewek na ich terytorium lęgowym, z czego 21 nadawało się do analizy. Rejestrowano sesje po dwa poranki co kilka dni. Średnio każdy ze śpiewających samców wykonał repertuar składający się z aż ok. 300 piosenek.  W trakcie późniejszej analizy badacze stwierdzili, że pasówka wykonuje 30-minutowe sekwencje składające się z 6-12 piosenek. W tym czasie występuje konkretny układ melodii. Według naukowców w momencie, w którym ptak zaczyna kolejną pieśń, całkowicie zmienia kolejność występowania poszczególnych dźwięków. To trochę tak, jakby człowiek kliknął przycisk przetasowania playlisty muzycznej. – To, co w tym wszystkim jest najbardziej zaskakujące, to skala – mówi ornitolog Jon Sakata. – 30 minut to naprawdę długi czas. Trzeba być naprawdę kreatywnym, żeby nie powtarzać tych samych melodii – dodaje. Naukowcy zwracają uwagę, że takie procesy poznawcze są bardziej powszechne u naczelnych. Pamięć i wykorzystywanie wydarzeń z przeszłości w kontekście przyszłości cechuje głównie człowieka. Ptaki natomiast kolejny raz udowadniają, że określenie „ptasi móżdżek” powinno być uznawane za komplement. Istnieją bowiem gatunki, które są zdolne do przeprowadzania niezwykle skomplikowanych operacji myślowych. Inne potrafią wykonywać proste działania matematyczne. Niektóre osobniki ukrywają dziesiątki tysięcy nasion na obszarze ogromnym obszarze, a po upływie wielu miesięcy pamiętają, gdzie je zostawiły. Pasówka śpiewna jest kolejnym dowodem na to, jak inteligentne i wciąż niedoceniane są to zwierzęta. Teraz naukowcy planują przeprowadzić kolejne badania, aby sprawdzić, czy zdolność samców szarobrewki do zmian repertuaru daje im przewagę przy wyborze partnerki oraz jaki ma to wpływ na walkę o terytorium. Jedną z hipotez badaczy jest to, że technika „tasowania” melodii jest sposobem na dostarczenie rozrywki płci przeciwnej."
"Niedźwiedź polarny – opis, występowanie i zdjęcia. Zwierzę niedźwiedź polarny ciekawostki",https://www.national-geographic.pl/artykul/niedzwiedz-polarny-opis-wystepowanie-i-zdjecia-zwierze-niedzwiedz-polarny-ciekawostki,Artur Białek,['Przyroda'],"W toku ewolucji niedźwiedź polarny idealnie przystosował się do życia w wyjątkowo niesprzyjających warunkach, wspinając się na sam szczyt łańcucha pokarmowego. To zasługa wyjątkowych cech, które znacząco odróżniają go od kuzynów obdarzonych ciemnym futrem. Niedźwiedź polarny, czyli Ursus maritimus, to obecnie największy przedstawiciel swojego rodzaju. Zdaniem naukowców, od niedźwiedzia brunatnego oddzielił się mniej więcej 200 tys. lat temu. Różnice występujące między osobnikami o maści białej i brunatnej nie ograniczają się wyłącznie do rozmiarów. Niedźwiedzie polarne posiadły cechy, których próżno szukać u ich kuzynów.  Niedźwiedź polarny dzierży zaszczytny tytuł największego drapieżnika lądowego. Przeciętna waga dorosłego osobnika zamyka się w przedziale od 350 do 680 kg. Takie zwierzę osiąga długość do 310 cm i wysokość w kłębie dochodzącą do 150 cm. Należy podkreślić, że w przypadku gatunku Ursus maritimus, różnice w morfologii samców i samic są wyraźnie zarysowane. Cechy samców: Cechy samic: W północnej części obszaru występowania można spotkać najmniejsze osobniki. Im dalej na południe, tym większe niedźwiedzie. Jeden z najcięższych odłowionych samców (w 1992 roku, nad Zatoką Hudsona) ważył aż 654 kg, ale wielu naukowców wyraża przekonanie, że na wolności żyją okazy, których masa może przekraczać 800 kg. To prawdopodobne, tym bardziej, że w 1960 roku, w północnowschodniej części Alaski zabito samca ważącego 1002 kg. W porównaniu z gatunkami brunatnymi, niedźwiedzie polarne mają węższą, za to dłuższą czaszkę i wyraźnie dłuższą szyję. Między palcami tych zwierząt występuje błona pławna. Te cechy sprawiają, że Ursus maritimus jest doskonałym pływakiem i nurkiem – w środowisku wodnym bardziej opływowe zwierzę stawia mniejszy opór. Dzięki temu, w odróżnieniu od innych niedźwiedzi, przedstawiciele gatunku polarnego potrafią skutecznie polować pod wodą. Kolejna istotna różnica to zęby, które u niedźwiedzia polarnego są ostrzejsze, ale mniejsze i o mniejszej powierzchni trącej. To z kolei wynika z nawyków żywieniowych tego gatunku – w kwestii żywienia, niedźwiedzie polarne nie są tak niewybredne jak ich kuzyni.  Wymieniając charakterystyczne cechy tego zwierzęcia, nie można nie wspomnieć o jego skórze i futrze. U osobników z ubytkami sierści (może to być zjawisko fizjologiczne, związane z wymianą futra z zimowego na letnie, lub będące następstwem walki z przedstawicielami tego samego gatunku albo polowań) wyraźnie widać, że ich skóra jest czarna. Futro jest natomiast przezroczyste, wypełnione powietrzem.  Skąd zatem bierze się biała barwa niedźwiedzi polarnych? Charakterystyczny kolor, tworzący idealny kamuflaż dla okazałego drapieżnika, jest zasługą załamywania promieni światła. Czarny kolor skóry i przezroczyste włosy służą natomiast termoregulacji – działają jak szklarnia, zmieniając światło słoneczne w ciepło. Skoro mowa o sierści, warto podkreślić, że całe ciało niedźwiedzia polarnego, od nosa do ogona, jest pokryte futrem, przede wszystkim w okresie zimowym. To cecha niespotykana u gatunków brunatnych. Zesztywniałe włosy występują nawet na podeszwach łap tego ssaka, między jego palcami. To dodatkowa warstwa izolacyjna, ale nie tylko. Sierść na podeszwach zwiększa powierzchnię stopy zwierzęcia, co przekłada się na korzystniejszy rozkład masy. Dzięki temu niedźwiedź polarny może łatwiej poruszać się w śniegu. Co ciekawe, u osobników żyjących w niewoli futro z czasem zaczyna przybierać zielonkawe lub bladozielone zabarwienie. Z czego wynika to niezwykłe zjawisko? Odpowiedź jest prostsza, niż mogłoby się wydawać. W klimacie cieplejszym od tego, jaki panuje w naturalnym środowisku tych zwierząt, futro niedźwiedzi polarnych staje się idealnym środowiskiem dla rozwoju glonów. Obecność plechowców nie wpływa negatywnie na zdrowie niedźwiedzi. W warunkach ogrodu zoologicznego jest też bez znaczenia dla kamuflażu. Mimo to pracownicy ZOO najczęściej starają się przywrócić jasną tonację futra, głównie poprzez kąpanie zwierząt w wodzie utlenionej. Po co to robić, skoro algi i glony nie szkodzą niedźwiedziom? Chodzi przede wszystkim o kwestie wizerunkowe. Biały „miś”, który de facto jest zielony, to raczej kiepska reklama. Niedźwiedzie polarne zamieszkują wąską niszę ekologiczną. Naturalnym środowiskiem tych zwierząt jest półkula północna. Można je spotkać w obszarze koła podbiegunowego, przede wszystkim u wybrzeży Arktyki. Zamieszkują obszar Kanady (Ontario, Jukon, Quebec, Nowa Funlandia, Labrador, Manitoba i Nunavut), Stanów Zjednoczonych (Alaska), Grenlandii, Danii, Norwegii (przede wszystkim archipelag Svarbard) i Rosji (Czukotka, Syberia, Jakucja, Krasnojarsk i północna część europejska). Te niezwykłe zwierzęta bytują przede wszystkim w rejonach przybrzeżnych. Można je spotkać także na krach lodowych, na których, niesione morskim prądem, szukają nowych obszarów łownych. Mimo że rodzą się na lądzie, większość czasu spędzają w wodzie.  W sytuacji braku pożywienia, Ursus maritimus nabiera śmiałości i podchodzi do ludzkich osad. Często zdarza się, że niedźwiedzie „odwiedzają” wioski Eskimosów. Każdego roku, przynajmniej kilkadziesiąt osobników zapuszcza się też do kanadyjskiego miasta Churchill.  Należy wspomnieć, że niedźwiedź polarny to gatunek zagrożony. Międzynarodowa Unia Ochrony przyrody klasyfikuje to zwierzęta w kategorii VU, co oznacza, że są narażone na wyginięcie. Do takiego stanu przyczyniają się katastrofy ekologiczne i działalność człowieka, ale głównym czynnikiem zagrażającym niedźwiedziom polarnym są postępujące zmiany klimatyczne. W wyniku ocieplenia klimatu kurczą się zasoby lodu morskiego, co przyczynia się do wzrostu śmiertelności wśród tych zwierząt. Do niedźwiedzia polarnego przylgnęła łatka bezwzględnego mięsożercy. Trzeba jednak zaznaczyć, że podobnie jak inni przedstawiciele tej rodziny, Ursus maritimus jest zwierzęciem wszystkożernym. Latem może odżywiać się mchami, trawami i porostami. Nie pogardzi padliną, ptasimi jajami i... resztkami znajdowanymi na śmietnikach. W ramach adaptacji do panujących warunków, niedźwiedź polarny potrafi spowolnić metabolizm i pochłaniać duże ilości pokarmu. Nie zmienia to jednak faktu, że mówimy tu o najbardziej mięsożernym gatunku z rodziny Ursus. Podstawą jadłospisu niedźwiedzi polarnych jest żywa zdobycz. Ewolucja uczyniła ich doskonałymi łowcami. Niedźwiedzie bez problemu wyczuwają ofiarę oddaloną o kilometr lub znajdującą się pod pokrywą śnieżną o metrowej grubości. Są obdarzone ostrymi zębami, stworzonymi do rozszarpywania mięsa, długimi pazurami i niezwykle silnymi łapami. Mogą polować zarówno na lądzie, jak i w wodzie i pod wodą. W swoim środowisku, niedźwiedź polarny nie ma naturalnych wrogów. Jest czołowym drapieżnikiem, któremu może zagrozić tylko człowiek.  Podstawą jadłospisu niedźwiedzi polarnych jest nerpa, czyli foka obrączkowana i w mniejszym stopniu foka wąsata. Drapieżnik może długimi godzinami czatować przy przerębli (otworze oddechowym), czekając aż jego ofiara wynurzy się. Zdarza się też, że niedźwiedzie łowią foki w ich kryjówkach. Czasami w diecie niedźwiedzia polarnego pojawiają się słonie morskie, morsy, narwale, belugi, ryby, lemingi i ptaki (morskie i lądowe). Okazjonalnie ich ofiarą padają osłabione renifery i piżmowoły. Polowanie na zdrowego osobnika jest sporym wyzwaniem dla niedźwiedzia. Ten drapieżnik nie jest bowiem urodzonym sprinterem. W trakcie biegu, dość szybko przegrzewa się, więc sprawny ssak kopytny może mu dość łatwo uciec. Małe niedźwiadki przychodzą na świat w grudniu i styczniu. Samica rodzi do trzech osobników. Tuż po narodzinach, małe osobniki są ślepe i ważą zaledwie od 600 do 700 gramów. Już po trzech miesiącach, młode osiągają masę ok. 13 kg. W wieku 3–5 lat osiągają dojrzałość płciową.  Na wolności niedźwiedzie polarne żyją średnio od 15 do 18 lat. Znacznie bardziej długowieczne są osobniki żyjące w niewoli. Rekord należy do samicy imieniem Debby, która w ogrodzie zoologicznym w Winnipeg dożyła aż 42 lat.  Niedźwiedzie polarne to niezwykłe zwierzęta. Mimo że naukowcy dość dobrze poznali ten gatunek, to wciąż jeszcze skrywa on wiele tajemnic, które są odkrywane w toku kolejnych badań. Dla przykładu, jeszcze nie tak dawno temu sądzono, że futro tych zwierząt ma zdolność pochłaniania promieni UV. Powstało kilka teorii na temat, a według najpopularniejszej, mechanizm ten miał służyć odzyskiwaniu energii. Dziś jednak wiemy, że była to błędna teoria. Chcesz dowiedzieć się więcej o niedźwiedziach polarnych? Poniżej zamieszczamy kilka ciekawostek na temat tych niezwykłych zwierząt. "
To najbardziej zanieczyszczone miasto na świecie według najnowszego raportu,https://www.national-geographic.pl/artykul/to-najbardziej-zanieczyszczone-miasto-na-swiecie-wedlug-najnowszego-raportu,Unknown,"['Ludzie', 'Przyroda']","17 listopada szwajcarska firma IQAir, która monitoruje jakość powietrza w skali globalnej odnotowała, że o godzinie 11:45 czasu lokalnego zanieczyszczenie powietrza wskazywało 373 jednostek. Przyjmuje się, że wszystko powyżej 300 jest zagrożeniem dla ludzkiego zdrowia. Mieszkańcy są zdesperowani. Domagają się od rządu, aby w końcu zadbał o ich bezpieczeństwo. Wielu z nich mówi, że nie stać ich nawet na opiekę lekarską. Niektórzy zaczęli na własną rękę walczyć ze smogiem, budując własne oczyszczalnie powietrza i wnosili pozwy przeciwko władzom Lahauru. Te z kolei odpowiedzialność zrzucają na sąsiadujące z Pakistanem Indie, które według pakistańskiego rządu są głównym producentem zanieczyszczenia powietrza. Francuska agencja AFP poinformowała, że powodem ekstremalnie dużego zanieczyszczenia powietrza jest powszechnie stosowany olej napędowy bardzo słabej jakości, dymu z sezonowego wypalania pól. Dodatkowo nie pomaga niska temperatura i bezwietrzna pogoda, przez którą cyrkulacja powietrza jest dużo słabsza, a smog utrzymuje się dłużej. Eksperci alarmują, że jednym z przyczyn, dlaczego w Pakistanie walka ze smogiem jest nieskuteczna, jest brak badań na temat zanieczyszczeń. Naukowcy, ekolodzy i eksperci zajmujący się środowiskiem przyznają, że trudno o skuteczną strategie, jeśli brakuje danych."
Po raz pierwszy naukowcy połączyli ze sobą dwa kryształy czasoprzestrzenne. Do czego ich użyją?,https://www.national-geographic.pl/artykul/po-raz-pierwszy-naukowcy-polaczyli-ze-soba-dwa-krysztaly-czasoprzestrzenne-do-czego-ich-uzyja-220603021604,Unknown,['Nauka'],"Atomy ułożone w regularny, powtarzający się w trzech wymiarach wzór, tworzą kryształ. Kryształem jest na przykład diament. Składa się on z atomów węgla najczęściej układających się w ośmiościany. By zmienić położenie jakiegokolwiek atomu w obrębie kryształu, trzeba oddziaływać na niego z zewnątrz. Potrzeba do tego energii. To wszystko składa się na koncepcję tradycyjnego kryształu, znaną naukowcom od chwili, gdy odkryto istnienie atomów. Jednak tradycyjne kryształy nie są jedynymi, jakie mogą istnieć. W 2012 roku fizyk Frank Wilczek zauważył, że struktura kryształu może powtarzać się nie tylko w przestrzeni, ale również w czasie. Twór, który powstałby w efekcie takie procesu, nazwał „kryształem czasoprzestrzennym”. Koncepcja wzbudziła kontrowersje. Zakładała, że kryształ regularnie zmieniałby się, jednak bez dostarczania energii z zewnątrz. Wielu naukowców twierdziło, że nie jest to możliwe. Z tego samego powodu, z jakiego nie może istnieć perpetuum mobile – czyli wiecznie działająca maszyna. Rok temu jednak okazało się, że kryształy czasoprzestrzenne mogą istnieć w świecie kwantowym. Badacze skonstruowali je wewnątrz należącego do Google’a komputera kwantowego Sycamore. Zestroili jego kubity (czyli podstawowe elementy), a potem wytrącili je z kwantowego stanu. Układ zaczął w regularny sposób zmieniać swoje własności, bez pobierania energii. O krok dalej poszli teraz naukowcy z Uniwersytetu Aalto w Finlandii. Udało im się połączyć ze sobą dwa kryształy czasoprzestrzenne w jeden kwantowy system. Wykorzystali do tego magnony. Są to tzw. kwazicząstki – nie cząstki prawdziwe, ale pewne konstrukty opisujące złożony układ. Do powstania magnonów posłużył hel-3. To izotop helu, którego jądro składa się z dwóch protonów i jednego neutronu. Naukowcy schłodzili hel-3 do temperatury tylko o dziesięciotysięczną część stopnia wyższej od zera bezwzględnego. W takim chłodzie hel-3 staje się nadciekły, czyli ma zerową lepkość. Zaczynają wówczas zachodzić w nim efekty kwantowe. Układ kwantowy zmierza do stanu podstawowego (czyli o najmniejszej możliwej energii). Wówczas powstaje gęsta chmura atomów działających jak jeden superatom. W tym stanie powstają kryształy czasoprzestrzenne, składające się z biliardów magnonów. Kiedy takie kryształy znajdują się blisko siebie, wymieniają między sobą magnony. Prowadzi to do pojawienia się oscylacji każdego kryształu pojedynczo. A tym samym powstaje system, który może znajdować się w dwóch stanach. W fizyce kwantowej obiekt może przyjmować każdy możliwy stan dopóty, dopóki nie zostanie przeprowadzony pomiar. Tym samym układ dwóch kryształów czasoprzestrzennych jest potencjalną podstawową cegiełką, która mogłaby zostać wykorzystana w obliczeniach kwantowych. Czy kryształy czasoprzestrzenne mogą być więc kiedyś użyte jako kubity, elementy obliczeniowe komputerów kwantowych? Nie jest to wykluczone. Jednak wcześniej trzeba by pokonać kilka trudności. Po pierwsze, w opisanym wyżej doświadczeniu hel-3 trzeba było schłodzić do ultraniskich temperatur. Po drugie, ważna jest izolacja od otoczenia, co jest niezbędne do poprawności kwantowych obliczeń. – Kryształy czasoprzestrzenne z opisu wyglądają jak perpetuum mobile, a więc w ogóle nie powinny istnieć – zauważa Samuli Autii, główny autor pracy. – Jednak istnieją i to nawet parami. Wiemy też, że można je wytworzyć nawet w temperaturach pokojowych – dodaje naukowiec."
Żółw zielony ma swoje podwodne nawyki. Gdzie żyje żółw zielony i czym się żywi?,https://www.national-geographic.pl/artykul/zolw-zielony-ma-swoje-podwodne-nawyki-gdzie-zyje-zolw-zielony-i-czym-sie-zywi,Unknown,['Przyroda'],"Żółw zielony różni się wyglądem od innych żółwi morskich. Można go rozpoznać, chociażby po tym, że w odróżnieniu od kuzynów z innych gatunków ma pojedynczą parę łusek przedczołowych, nie podwójną. Kolejny znak rozpoznawczy to mała głowa z ząbkowaną szczęką. Ciało żółwia zielonego jest owalne i jakby spłaszczone, w porównaniu z innymi żółwiami pacyficznymi. Wszystkie jego płetwy mają widoczny pazur. Dawniej żółwie zielone były eksploatowane ze względu na ich tłuszcz, mięso i jajka, co doprowadziło do globalnego spadku populacji. Wiele krajów, w tym Stany Zjednoczone, zabrania zabijania żółwi morskich i zbierania ich jaj. Żółwie zielone mają różne kolory pancerzy: od ciemnozielonego, przez jaskrawożółty po brązowy. Również plastron, czyli część brzuszna pancerza, może mieć różne kolory. To zależy od miejsca występowania żółwi. Okazy zamieszkujące Atlantyk zazwyczaj mają plastrony w odcieniach bieli i żółci. Z kolei populacje pacyficzne ciemnobrązowe lub niemal czarne. Żółw zielony. / fot. Stephen Fink/Getty Images Żółw zielony jest największym z rodziny Cheloniidae. Największy znany nauce okaz miał 152 cm długości i ważył 395 kg. Normalnie dorosłe osobniki mierzą około 83–114 cm i ważą 110–190 kg. Populacje żółwia zielonego o różnych kolorach żyją w Oceanie Atlantyckim, Indyjskim i Pacyfiku. Zwierzęta te określa się jako wysoce migrujące, ponieważ często się przemieszczają. Ich ruchy migracyjne wciąż są badane przez biologów morskich. Przebywają głównie w pobliżu wybrzeży i wokół wysp. Najczęściej zamieszkują zatoki i chronione obszary, zwłaszcza te, gdzie rosną łąki trawy morskiej. Rzadko można je spotkać na otwartym oceanie. Sporadycznie są widywane na Hawajach, w Portoryko czy na wschodnim wybrzeżu Florydy. Żółwie zielone w środowisku naturalnym. / M Swiet Productions/Getty Images Żółw zielony bardzo rzadko wychodzi na ląd. W wodzie żywi się przybrzeżnymi roślinami wokół wysp i plaż. Dorosłe osobniki przebywają w płytkich wodach aż do sezonu lęgowego. Co ciekawe, samice pokonują duże odległości, aby wrócić do preferowanego miejsca rozrodu. Nierzadko są to plaże, na których same się urodziły.
Żółwie zielone gniazdują mniej więcej co 2 lata. Samica składa wtedy średnio 115 jaj w każdym gnieździe, a następnie wysiaduje je przez około 60 dni. Żywienie żółwi zielonych zmienia się w zależności od ich wieku i rozmiarów. Maluchy poniżej 25 cm długości jedzą robaki, młode skorupiaki, owady wodne, trawy i glony. Kiedy rosną, ich dieta zmienia się, a ulubione dania to trawa morska i algi. To jedyny żółw morski, który po osiągnięciu dorosłości jest ściśle roślinożerny. Drobno ząbkowane szczęki pomagają mu w wyrywaniu roślinności z dna mórz i oceanów. Osobniki ze wschodniego Pacyfiku zjadają więcej ofiar zwierzęcych niż inne populacje. Żółwie zielone są zagrożonym gatunkiem. Ich populacja zmniejszyła się o około 90 proc. w ciągu ostatnich 50 lat. Największym zagrożeniem dla tych zwierząt są zmiany klimatyczne i utrata siedlisk, a także choroby, takie jak włókniak i brodawczak. Małe żółwiki są dodatkowo narażone na tzw. zanieczyszczenie światłem. Dlaczego? Mogą się pomylić i czołgać w kierunku światła zamiast do oceanu. Żółw morski zielony nieprzypadkowo jest nazywany żółwiem jadalnym. Na zwierzaki poluje się, a następnie przyrządza z nich zupę. Jak czytamy na stronie internetowej The National Wildlife Federation, żółwie zielone są chronione prawem krajowym i stanowym, a także traktatami międzynarodowymi. Krajowa Służba Rybołówstwa Morskiego Narodowej Administracji Oceanicznej i Atmosferycznej prowadzi regularne monitorowanie ich populacji. Żółw zielony wyróżnia się rozmiarami i dietą. / fot. Reinhard Discherl/Getty Images Na całym świecie prowadzone są też działania na rzecz poprawy ich warunków bytowych. Przykładowo w Zatoce Meksykańskiej szczególnie dba się o plaże, na których gniazdują żółwie zielone. Każdy z nas, bez względu na miejsce zamieszkania, może zaangażować się w ratowanie żółwi. O czym pamiętać w domu i na egzotycznych wakacjach?"
Sport w starożytnej Grecji – jak wyglądała kultura fizyczna w antyku?,https://www.national-geographic.pl/artykul/sport-w-starozytnej-grecji-jak-wygladala-kultura-fizyczna-w-antyku,Artur Białek,['Historia'],"Antyczni Grecy uważali rywalizację za naturalny etap społecznego funkcjonowania, a zwycięstwo było wiązane z boską przychylnością. Właściwie każda grecka dyscyplina sportu miała znaczenie religijne, a zawody były organizowane ku czci bogów. Greckie zamiłowanie do sportu ma swoje korzenie w kulcie siły i uwielbienia piękna męskiego ciała. Uczciwa rywalizacja sportowa miała być też spełnieniem ideałów, jakie zawierała w sobie kalokagatia, czyli grecka filozofia szlachetnego i etycznego postępowania, łączenia piękna z dobrem. Podstawą funkcjonowania greckiego społeczeństwa była jednak religia, więc obie te dziedziny przenikały się w naturalny sposób. Właściwie wszystkie ważne zawody były organizowane przy okazji obchodów ważnych świąt i dedykowano je najważniejszym bóstwom. O jakich zawodach mowa? Właściwie każde polis, czyli greckie państwo-miasto, organizowało własne zawody sportowe. Najważniejsze święta sportowo-religijne w antycznej Grecji sprowadzały się jednak do czterech igrzysk panhelleńskich, czyli mających charakter ogólny, w których uczestniczyli zawodnicy ze wszystkich polis. Mowa o igrzyskach pytyjskich w Delfach, igrzyskach istmijskich w Koryncie, igrzyskach nemejskich w Nemei oraz o najważniejszych zawodach - igrzyskach olimpijskich w Olimpii. Ostatnie z wymienionych organizowano ku czci Zeusa. Obchody tego wydarzenia organizowano od 776 r. p.n.e. do roku 393 n.e., zawsze w porze letniej, od końca lipca do początku września. To wydarzenie miało tak dużą rangę, że na czas jego trwania w Grecji obowiązywał powszechny rozejm, by przybysze mogli bezpiecznie dotrzeć na miejsce.  Poszczególne konkurencje były rozgrywane nago (z wyjątkiem wyścigów konnych), co miało związek ze wspomnianym wcześniej uwielbieniem piękna męskiego ciała. W antycznych igrzyskach olimpijskich mogli uczestniczyć jedynie mężczyźni i chłopcy w wieku od 17 do 20 lat. Początkowo zawodnikami mogli być wyłącznie Grecy. Dopiero w IV w. p.n.e. do udziału dopuszczono także Macedończyków, a później - Rzymian urodzonych w Grecji.  Poniżej wymieniamy konkurencje, w których rywalizowali olimpijczycy. Pięściarstwo (pygme) było jednym z najważniejszych sportów olimpijskich. Pojedynki odbywały się na spulchnionej ziemi, bez jasno wytyczonych granic. Sędziowie pilnowali jednak, by zawodnicy walczyli w bliskiej odległości. W antycznym boksie nie obowiązywał podział na rundy, a rolę rękawic pełniły twarde rzemienne pasy, którymi owijano dłonie. Zapasy (pale) były znacznie mniej brutalne niż boks, ale cieszyły się ogromną popularnością. Walka mogła być toczona na stojąco lub na ziemi, przy czym należy podkreślić, że ""stójka"" była uważana za bardziej pożyteczną. Repertuar dozwolonych technik był znacznie szerszy niż współcześnie. Sędziowie dopuszczali m.in. szarpanie za nos i wargi oraz wyłamywanie palców. Jak nazywała się najbrutalniejsza dyscyplina sportowa w starożytności? Chodzi o pankration, czyli połączenie boksu i zapasów z ogromnym dopuszczalnym zakresem technik. Zawodnicy mogli m.in. wyłamywać palce rąk i stóp przeciwnika, stosować gniecenie kolanem czy wciskać palce w oczodoły. Nie obowiązywał podział na kategorie wagowe, przeciwnicy byli dobierani w sposób losowy.  Podczas pierwszych trzynastu olimpiad rozgrywany był jedynie bieg sprinterski. Dopiero w trakcie 14. igrzysk wprowadzono bieg na średnim dystansie (384,54 m). Na 15. olimpiadzie zawodnicy mogli rywalizować także w ramach biegu długodystansowego (4614,5 m). O finalnej pozycji decydowała kolejność przekroczenia mety (czas nie był mierzony). To jedna z najbardziej specyficznych dyscyplin olimpijskich, co wynika z faktu, że używane w zawodach dyski były wyrabiane z różnych materiałów. Początkowo stosowano przyrządy kamienne. Później, wytwarzano je z różnych metali, a ich waga wahała się od 1,2 kg do 6,6 kg. Najprawdopodobniej obowiązywał podział na kategorie wiekowe, gdzie chłopcy rzucali najlżejszymi dyskami. Ta konkurencja była bezpośrednio związana ze sztuką wojenną. Oszczepy sportowe różnił się jednak od bojowych, przede wszystkim długością i wagą (były krótsze i lżejsze). Skok w dal był jedyną formą skoku rozgrywaną podczas antycznych igrzysk. Zawodnicy startujący w starożytnych zawodach musieli używać ciężarów, których waga wahała się od 1,5 kg do 5 kg. Skoki najprawdopodobniej były oddawane z miejsca, nie z rozbiegu, jak współcześnie. Te dyscypliny uważano za najszlachetniejsze ze wszystkich. Były to jedyne zawody, które rozgrywano w ubraniu. Woźnica nosił długą szatę, przepasaną pod piersią. Choć współczesna wiedza na temat antycznego sportu jest duża, to badacze historii wciąż jeszcze nie potrafią udzielić odpowiedzi na wiele pytań. Nie jest do końca jasne, jaka dyscyplina zapoczątkowała grecki kult sportu. Należy domniemywać, że pierwszą formą aktywności połączonej z rywalizacją były biegi, jako dyscyplina najbardziej naturalna i najbardziej dostępna. Tę tezę zdaje się potwierdzać także fakt, że to właśnie biegi były najstarszą ze wszystkich olimpijskich dyscyplin. Nie można jednak wykluczyć, że palmę pierwszeństwa dzierżył rzut oszczepem, który był naturalnym etapem przygotowania bojowego Greków. Przygotowania do olimpiady zaczynały się 10 miesięcy przed planowaną imprezą. Organizowali je najdostojniejsi urzędnicy i sędziowie. W starożytnej Grecji istniały dwa ośrodki treningowe, w których zawodnicy mogli realizować przygotowania - gimnazjon i palestra. Zawodnicy przybywali do Elis wraz ze swoimi trenerami. Gdy obiekty sportowe były już gotowe, wyruszali do Olimpii."
Nie tylko Endurance. Te wraki statków czekały lata na odkrycie. Wyłowiono jeden,https://www.national-geographic.pl/artykul/nie-tylko-endurance-te-wraki-statkow-czekaly-lata-na-odkrycie-wylowiono-jeden,Unknown,"['Odkrycia', 'Historia']","W marcu 2022 r. ekspedycja organizowana przez Falklands Maritime Heritage Trust odnalazła na dnie Morza Weddella wrak słynnego statku Sir Ernesta Shackletona. 44-metrowa barkentyna Endurance zatonęła w 1915 r. u wybrzeży Antarktydy. Jej odnalezienie ponad 100 lat później zelektryzowało środowisko eksploratorów. Endurance to niejedyny statek zalegający od lat na dnie mórz i oceanów. O niektórych wrakach słyszał cały świat, inne zostały już niemal całkowicie zapomniane. Nurkujemy i sprawdzamy, które statki zostały w wodzie na lata lub na zawsze. Queen Anne's Revenge był osiemnastowiecznym okrętem wojennym, znanym głównie z tego, że przez krótki czas należał do Czarnobrodego – jednego najgroźniejszych piratów w historii. Początkowo na statku pływała brytyjska marynarka wojenna, następnie zajęli go Francuzi, a w 1717 r. piraci. W 1718 r. Czarnobrody porzucił Queen Anne's Revenge, uciekając przed Brytyjczykami i przesiadł się na mniejszy statek. Mimo że pływał na nim tylko rok, był to wyjątkowo dobry czas pod względem zdobywanych łupów. 
fot. John Pineda / Getty Images W 1996. u wybrzeży Północnej Karoliny odnaleziono szczątki Queen Anne's Revenge. Do tej pory wyłowiono z nich ponad ćwierć miliona cennych przedmiotów. Włoski liniowiec Andrea Doria zatonął po zderzeniu ze szwedzkim MS Stockholm w lipcu 1956 r. Statek miał na pokładzie 1134 pasażerów i 572 członków załogi płynących do Nowego Jorku. Dzięki sprawnej komunikacji kapitanów i wzorowej akcji ratunkowej zginęło tylko 46 osób. 
Domena publiczna, https://commons.wikimedia.org/w/index.php?curid=268618 Po zatonięciu statku dwóch nurków Peter Gimbel i Joseph Fox zlokalizowali jego wrak na północy Atlantyku. Szczątki Andrei Dorii stały się popularnym miejscem wśród płetwonurków i eksploratorów. Mówi się nawet, że to „Mount Everest nurkowania”. Nie chodzi jednak o głębokość, a o prestiż. Statek niszczeje około 70 m pod wodą. Nie wszystkie wraki statków trafiły na dno z powodu katastrof morskich. Przynajmniej nie bezpośrednio. Wybudowany w 1867 r. kanadyjski szkuner Sweepstakes ważył 218 ton i mierzył 36 metrów długości. Ogromne rozmiary okazały się jego przekleństwem.  By Serena Livingston / www.campcrazyphotography.net - The Sweepstakes Shipwreck 2Uploaded by LZ6387, CC BY-SA 2.0, https://commons.wikimedia.org/w/index.php?curid=24657029 Do uszkodzenia w 1885 r. statek był używany do transportu węgla. Naprawa była jednak zbyt droga, właśnie ze względu na gabaryty. Sweepstakes został więc opróżniony z kosztowności, a następnie zatopiony. Eksplorowanie jego wraku to dziś jedna z największych atrakcji turystycznych w prowincji Ontario w Kanadzie. Vasa to chyba najbardziej znany szwedzki statek wojenny. Wybudowany w XVII był wówczas najnowocześniejszym okrętem batalistycznym. Mimo to zatonął podczas dziewiczego rejsu w 1628 r. w sztokholmskim porcie. Trwająca zaledwie 20 minut podróż morska była ogromną porażką dla króla Szwecji Gustawa II Adolfa. Próby ratowania statku w kolejnych latach nie skończyły się sukcesem.  fot. Andres Blomqvist / Getty Images Wrak Vasy wyłowiono dopiero w 1961 r. Jak się okazało, kadłub statku był w zaskakująco dobrym stanie i wymagał jedynie niewielkiej renowacji. Szczątki okrętu przekształcono w muzeum odwiedzane co roku przez ponad milion osób. W takim zestawieniu nie można nie uwzględnić Titanica. Rzekomo „niezatapialny” liniowiec wypłynął w swój dziewiczy rejs 10 kwietnia 1912 r. Już kilka dni później 14 kwietnia przed północą zderzył się z górą lodową i zatonął w niecałe trzy godziny. To jedna z najbardziej tragicznych katastrof morskich w historii. Na Titanicu płynęło w sumie około 2200 osób, z czego zginęło 1500."
Jonathan to najstarszy żółw na świecie. Urodził się przed wynalezieniem żarówki,https://www.national-geographic.pl/artykul/jonathan-to-najstarszy-zolw-na-swiecie-urodzil-sie-przed-wynalezieniem-zarowki,Unknown,['Przyroda'],"Jonathan to prawdopodobnie najsłynniejszy mieszkaniec Wyspy Świętej Heleny – jednej z najbardziej odizolowanych wysp na świecie. W 2022 r. świętuje swoje 190. urodziny, co czyni go najdłużej żyjącym żółwiem w historii. Jest też najprawdopodobniej najstarszym zwierzęciem lądowym na świecie. Na wyspę trafił w 1882 r. razem z gubernatorem Sir Williamem Grey-Wilsonem. Żółw Jonathan oficjalnie urodził się w 1832 r. To jednak umowna data, ponieważ w rzeczywistości nikt nie wie, kiedy przyszedł na świat. Wiek Jonathana został określony na podstawie zdjęcia wykonanego w latach 80. XIX w. Fotografia przedstawia dorosłego, pełnowymiarowego żółwia odpoczywającego w ogrodzie przy rezydencji gubernatora wyspy. Pracownicy branży turystycznej na Wyspie Świętej Heleny przypuszczają jednak, że staruszek może mieć nawet 200 lat. 
Żółw Jonathan w 1886 r. / Nieznany fotograf - https://www.bbc.co.uk/programmes/p03v1kys/p03v1h5t, Domena publiczna, https://commons.wikimedia.org/w/index.php?curid=71594657 190-letni żółw stracił węch i jest ślepy, dlatego jest ręcznie karmiony przez swoich opiekunów. Inaczej nie zorientowałby się nawet, że ktoś położył obok niego jedzenie. Choć część zmysłów go zawodzi, to nadal ma bardzo dobry słuch. Joe Hollins, weterynarz Jonathana, twierdzi, że pacjent dobrze reaguje na jego głos i ma mnóstwo energii. Nastawienie Jonathana zmienia się w zależności od pogody. W ciepłe dni lubi wygrzewać się na słońcu, z szyją i nogami wyciągniętymi ze skorupy, a kiedy jest chłodno, chowa się w liściach. Jego ulubione przekąski to kapusta, ogórki, marchewki, jabłka i inne sezonowe owoce. Zwierzak nie spędza jesieni życia w samotności. Oprócz weterynarza i opiekunów towarzyszą mu też trzy inne żółwie olbrzymie: David, Emma i Fred. Co ciekawe, mimo wieku i problemów ze zdrowiem nadal ma wysokie libido i chętnie spółkuje ze swoim żółwimi sąsiadami. Sławny żółw jest oczkiem w głowie mieszkańców Wyspy Świętej Heleny. Niektórzy żartobliwie nazywają go nawet celebrytą. Coś w tym jest – władze wyspy już od dłuższego czasu przygotowują huczne obchody 190. urodzin Jonathana. Zaplanowano je na drugą połowę roku. Z tej okazji ma zostać wydana specjalna seria znaczków pocztowych. Dodatkowo każdy, kto odwiedzi staruszka w roku jego jubileuszu, otrzyma pamiątkowy certyfikat z pierwszym znanym zdjęciem przedstawiającym odcisk nogi Jonathana."
Celnicy znaleźli na lotnisku bardzo rzadką ćmę . Ostatni raz widziano ją w 110 lat temu,https://www.national-geographic.pl/artykul/celnicy-znalezli-bardzo-rzadka-cme-na-lotnisku-ostatni-raz-widziano-ja-w-110-lat-temu-220526045444,Unknown,"['Odkrycia', 'Przyroda']","Niektórzy entomolodzy czekają na takie odkrycie całe życie, a i tak nie wszystkim się to udaje. Właśnie dlatego pracownicy z lotniska w Detroit mogą mówić o niesamowitym szczęściu. We wrześniu ubiegłego roku podczas rutynowej kontroli, w bagażu podręcznym pewnego pasażera odnaleźli larwy i poczwarki bardzo rzadkiej ćmy. Pasażer przyleciał do Stanów Zjednoczonych z Filipin. W jego walizce znajdowały się strąki rośliny leczniczej. Celnicy zwrócili jednak uwagę na to, że w nasionach znajdują się dziury, które były wydrążone przez larwy owadów. Rządowa agencja U.S. Customs and Border Protection (CBP) zarekwirowała nasiona. Wstępne oględziny wykazały, że ćmy należą do rodziny omacnicowatych (Pyralidae).  W celu dokładniejszej ekspertyzy owady, które były we wczesnej fazie rozwoju, zostały przesłane ekspertom z dziedziny entomologii. Sprawą zajął się Departament Rolnictwa USA. Naukowcom udało się rozpoznać tajemniczego owada. Okazało się, że jest to Salma brachyscopalis Hampson. Gatunek, który ostatni raz widziano w 1912 roku. Co ciekawe, to pierwszy raz w historii, kiedy odnaleziono larwy i poczwarki tej ćmy. Chociaż odkrycie jest niewątpliwie niezwykłe, to władze CBP przypominają, że to duży sukces celników, że udało im się wykryć te owady. – Nasi specjaliści odkrywają kluczową rolę w dbaniu o bezpieczeństwo naszego kraju i ekosystemów – mówił w oświadczeniu Robert Larkin, dyrektor portu lotniczego w Detroit. Chociaż każdego roku dochodzi do dziesiątek tysięcy przypadków nielegalnego przemytu niebezpiecznych stworzeń na teren Stanów Zjednoczonych, śledczy nie mają podstaw, by sądzić, że turysta próbował przeszmuglować Salma brachyscopalis Hampson. Eksperci przyznają, że nowy gatunek owada, który nie występuje naturalnie na danym kontynencie, może stanowisk zagrożenie dla innych insektów lub zwierząt oraz wyrządzić duże szkody w sektorze rolniczym. Larwy i poczwarki ćmy zostały po wszystkim unicestwione poprzez sterylizację parową. Ćmy to owady z grupy motyli. Prowadzą nocny tryb życia. Żywią się głównie nektarem kwiatowym. Mają cienkie i proste czułki. Ich skrzydła są połączone wędzidełkiem i zazwyczaj są w odcieniach brązu, czerni i szarości. Widoczne na nich wzory służą im zazwyczaj jako kamuflaż. Niektóre gatunki bardzo różnią się wielkością. Najmniejsze osiągają rozpiętość skrzydeł zaledwie kilku milimetrów, a największe nawet ponad 30 centymetrów."
Dlaczego zimą częściej musimy korzystać z toalety? Naukowcy wyjaśniają,https://www.national-geographic.pl/artykul/dlaczego-w-zime-czesciej-musimy-korzystac-z-toalety-naukowcy-wyjasniaja-220608035646,Unknown,"['Nauka', 'Ludzie']","Nawet najbardziej wytrzymałe pęcherze nie są odporne na mróz. Jeżeli kiedykolwiek obawialiście się, że nadmierne oddawanie moczu zimą to objaw przykrej dolegliwości lub zapalenia pęcherza, naukowcy spieszą z wyjaśnieniem. To naturalna reakcja każdego organizmu. Za badania odpowiada dwoje naukowców z australijskiego Bond University. To Christian Moro, profesor nauk medycznych i doktorantka Charlotte Phelps. Wyniki swojej pracy opublikowali w niekomercyjnym serwisie internetowym „The Conversation”. Badacze postanowili dokładniej przyjrzeć się dolnym drogom moczowym oraz pęcherzowi. Okazuje się, że są dwa główne wyjaśnienia, dlaczego tak się dzieje. Po pierwsze, w zimie jesteśmy dużo mniej aktywni fizycznie niż w lecie. Zimą z reguły rzadziej uprawiamy sport na świeżym powietrzu, a częściej zostajemy w domu. Latem natomiast zazwyczaj jest gorąco. To sprawia, że jeśli nie pijemy odpowiedniej ilości płynów, tracimy bardzo dużo wody z organizmu, która uwalnia się w postaci potu. Organizm człowieka składa się w 70% z wody. Płyny, które krążą w naszym ciele to tak zwane płyny ustrojowe. Są to roztwory substancji elektrolitowych i nieelektrolitowych. To między innymi ślina, soki trawienne, krew, limfa, płyn mózgowo-rdzeniowy, ale również łzy oraz mocz. Każdy z nich pełni inną funkcję, ale mają wspólny cel – dbanie o prawidłowe funkcjonowanie organizmu. To one sprawiają, że jesteśmy odpowiednio nawodnieni. Mocz z kolei jest jedną z ostatnich faz przemiany materii. W nim właśnie wydalamy z organizmu substancje toksyczne. Jego produkcja odbywa się w nerkach w procesie filtracji. Naukowcy z Bond University twierdzą, że właśnie dlatego, że latem odwadniamy się poprzez pocenie się, zmniejsza się ilość moczu, który jesteśmy w stanie wydalić. Z drugiej strony uczeni twierdzą, że w zimie jesteśmy często narażeni na przewodnienie organizmu. Spędzając więcej czasu w domu, pijemy więcej płynów, lecz nie pocimy się nadmiernie. To sprawia, że musimy w utrzymać odpowiednią ilość płynu w organizmie właśnie dzięki wydalaniu moczu. Z drugiej strony, kiedy jest bardzo zimno, nasz organizm stara się jak najbardziej zminimalizować utratę ciepła. W tym celu zwężają się nasze naczynia krwionośne, a dopływ krwi do niektórych części ciała zostaje zredukowany. Taka reakcja powoduje wzrost ciśnienia we krwi. W tym momencie zaczynają pracować nasze nerki, w których proces filtracji przyspiesza. W konsekwencji nasz pęcherz zaczyna wypełniać się moczem. Jest to tak zwana diureza zimowa. Naukowcy przypominają również, że częstsze załatwianie się może być oznaką hipotermii. Jest to stan, w którym temperatura ciała spada poniżej 36 stopni Celsjusza. W najgorszym przypadku, kiedy wychłodzimy się w bardzo dużym stopniu, istnieje nawet zagrożenie życia."
"Neogen - jeden z okresów ery kenozoicznej. Sprawdź, ile wiesz o tym wyjątkowym okresie",https://www.national-geographic.pl/artykul/neogen-jeden-z-okresow-ery-kenozoicznej-najwazniejsze-informacje,Redakcja,"['Historia', 'Przyroda']","Era kenozoiczna to czas kiedy światowe ekosystemy zaczęły przypominać współczesne. Choć neogenu od poprzedzającego go paleogenu nie oddzielają niespodziewane wydarzenia, takie jak np. gwałtowne wymieranie gatunków czy nagłe zmiany klimatu, był to czas wielkich i znaczących przeobrażeń, które stopniowo zmieniały oblicze naszej planety. Zderzenia kontynentów spowodowały wypiętrzanie się obecnych łańcuchów górskich, wiele mórz śródlądowych całkowicie zniknęło z powierzchni ziemi, dając początek złożom soli, a układ prądów morskich w oceanach zaczął być zbliżony do dzisiejszego. Na świecie rozprzestrzeniły się trawy, mocno ewoluowały ssaki, gady i ptaki. Pojawiły się węże, żaby, ptaki śpiewające oraz wiele innych gatunków, które przetrwały do dziś. Neogen to drugi z okresów ery kenozoicznej, trwający ponad 20 milionów lat. Poprzedzającym go okresem jest paleogen, zaś po nim następuje czwartorzęd. Nazwa neogen pochodzi od greckich słów „neos” – nowy i „genos” – ród. Neogen rozpoczął się około 23,03 lat temu, a zakończył 2,58 mln lat temu. Okres ten dzieli się na dwie epoki. Pierwsza z nich to miocen trwający od 23,3 aż do 5,3 mln lat temu. Po nim nastąpił znacznie krótszy pliocen, który trwał od 5,3 do 2,58 mln lat temu. Kiedyś kenozoik dzielił się na trzeciorzęd i czwartorzęd, a paleogen i neogen określane były jako podokresy trzeciorzędu. Jednak w 2006 roku Międzynarodowa Unia Nauk Geologicznych skorygowała ten podział, wyodrębniając paleogen i neogen jako oddzielne okresy ery kenozoicznej.  W początkowym okresie neogenu klimat był dość ciepły, zbliżony do dzisiejszego, ale pod koniec zaczął się ochładzać i stawał się coraz bardziej suchy. Zwiastowało to nadejście plejstocenu, nazywanego też epoką lodowcową. Antarktydę, a następnie także część Ameryki Południowej i fragmenty innych kontynentów pokrywał lądolód. Na półkuli północnej temperatury były nieco wyższe niż na południowym biegunie. Wielkie lasy ustępowały miejsca łąkom i sawannom. Kontynenty przemieszczały się powoli, a zarysy mórz i lądów powoli zaczynały przypominać obecne. Powstawały Alpy i Himalaje, Ocean Tetydy został zamknięty połączeniem lądowym miedzy Afryka a Eurazją, pojawiło się też Morze Śródziemne. Duże znaczenie miało powstanie Przesmyku Panamskiego – zmienił się przez to kierunek prądów morskich, co przyczyniło się do spadku temperatury w Oceanie Atlantyckim. W neogenie istniała już większość obecnych ptaków i ssaków, które cały czas ewoluowały i rozprzestrzeniały się. Jednak najważniejszym wydarzeniem było pojawienie się w pliocenie pierwszych hominidów, czyli człowiekowatych. Za przodka dzisiejszego homo sapiens sapiens uznaje się australopiteki, które żyły początkowo w Afryce Wschodniej. Okres neogenu charakteryzował się dużą różnorodnością biologiczną organizmów. Obfitość owadów przyczyniła się do rozwoju owadożernych gadów – żab i ropuch. Wśród ptaków w szczególności wyróżniały się wróblowate. Duży rozwój nastąpił także w ekosystemach morskich, szczególnie grupach waleni.  Bardzo zróżnicowała się grupa ssaków. Rozwijały się kozy, antylopy, owce, jelenie, a także duże ssaki, takie jak słonie, mamuty czy nosorożce. W obu Amerykach oraz w Afryce żyły też naczelne, szczególnie reprezentowane przez małpy. Zaczęły pojawiać się koty i hieny."
Grand Press Photo 2022 przyznane. Dyrektor artystyczna National Geographic Polska z dwoma 1. miejscami,https://www.national-geographic.pl/artykul/grand-press-photo-2022-przyznane-dyrektor-artystyczna-national-geographic-polska-z-dwoma-1-miejscami-220603010913,Unknown,['Ludzie'],"Wielka gala Grand Press Photo 2022 za nami. Poznaliśmy autorów nagrodzonych zdjęć. W tym roku fotografie oceniało jury w składzie: Antonio Bat, Anna Bedyńska, organizatorka konkursu Grand Press Photo Weronika Mirowska, przewodniczący rady ZPAF (Związek Polskich Artystów Fotografików) i wykładowca Uniwersytetu Warszawskiego) Andrzej Zygmuntowicz oraz wielokrotnie nagradzana fotografka i aktywistka Ami Vitale. Do finału wybrano 48 zdjęć pojedynczych (Single), 11 reportaży (Stories) i pięć projektów dokumentalnych (Documentary Projects). Łącznie nominowano 63 autorów. Do konkursu zgłoszono ponad 4000 zdjęć. Maga Ćwieluch, Jan Piechota, Paweł Rubkiewicz i Mateusz Sarełło jako osobne jury przyznali nagrodę Photo Book of the Year 2021. Autorem Zdjęcia roku Grand Press Photo 2022 jest Wojciech Grzędziński pracujący dla „The Washington Post”. Nagrodzona fotografia przedstawia Irinę Maniukinę, która gra na fortepianie w swoim dopiero co zbombardowanym przez Rosjan domu. Nagroda od Provident Polska trafiła także do autora zdjęcia roku Wojciecha Grzędzińskiego. Natomiast nagroda Spółki Biurowej Skanska w regionie CEE przypadła Karolinie Misztal z „Dziennika Bałtyckiego” (również zwyciężczyni w kategorii Single – Climate, Responsibility). Nagrodę Internautów, którzy mogli głosować na najlepsze zdjęcia poprzez stronę internetową Press.pl, otrzymała Renata Dąbrowska za pracę dla „Tygodnika Powszechnego”. Autorka sfotografowała w intymnej sytuacji Agatę Tomaszewską i Wojtka Sawickiego. Wojtek cierpi na dystrofię mięśniową, ale nie przeszkadza mu to działać wraz z Agatą na rzecz osób z niepełnosprawnością. W kategorii Young Poland – Stories pierwsze miejsce przyznano Mikołajowi Tomczakowi z Akademii Sztuki w Szczecinie (zdjęcie Romana - 66-letniego mechanika samotnie mieszkającego w zrujnowanym domu na dużej działce). Wyróżnienie otrzymała Aleksandra Gnida z Lubelskiej Szkoły Fotografii (temat zdjęcia: za murami szpitala psychiatrycznego każdy pacjent potrzebuje rozmowy i kontaktu z drugim człowiekiem). KATEGORIA SINGLE – OWN VISION I miejsce – Bartłomiej Krężołek, Edytor.net
II miejsce – Kinga Wnuk, freelancerka
III miejsce – Michał Dyjuk, freelancer KATEGORIA SINGLE – PEOPLE I miejsce – Iwona El Tanbouli-Jabłońska, F11-Studio Fotografia Jagny, pisarki, dziennikarki, psycholożki i matki dwójki dzieci, u której zdiagnozowano nowotwór piersi. / fot. Iwona El Tanbouli-Jabłońska II miejsce – Adam Lach dla „Der Spiegel”
III miejsce – Paweł Łączny, freelancer KATEGORIA SINGLE – CULTURE, HOBBY, SPORT I miejsce – Wojciech Grzędziński dla „The Washington Post”
II miejsce – Bartłomiej Zborowski, Polski Komitet Paraolimpijski
III miejsce – Julia Zabrodzka dla magazynu „Pismo” KATEGORIA SINGLE – CLIMATE, RESPONSIBILITY I miejsce – Karolina Misztal, „Dziennik Bałtycki”
II miejsce – Mateusz Grochocki, East News
III miejsce – Kinga Wrona, Edytor Agencja Fotograficzna KATEGORIA SINGLE – CURRENT EVENTS I miejsce – Jędrzej Nowicki, „Gazeta Wyborcza”
II miejsce – Piotr Wójcik, Fundacja Picture Doc
III miejsce – Tomasz Pietrzyk, „Gazeta Wyborcza” KATEGORIA STORIES – CURRENT EVENTS I miejsce – Marek M. Berezowski, Agencja Reporter
II miejsce – Kuba Kamiński, East News KATEGORIA STORIES – CLIMATE, RESPONSIBILITY I miejsce – Iwona El Tanbouli-Jabłońska, F11-Studio W porcie w Havannasund, na wyspie Vidoy, panowało duże podniecenie. Czarne cielska wielorybów ułożone na ziemi czekały na podzielenie ich na części. Inne, załadowane na ciężarówki i promy, za chwilę wyruszą do sąsiednich miejscowości. Wyspy Owcze to archipelag 18 wysp położonych na Oceanie Atlantyckim. Od czerwca do października każdego roku miejscowi rybacy biorą udział w Grindadrap – polowaniu na grindwale. Mięso upolowanych ssaków dzielone jest według ściśle określonych zasad. Najpierw dostają najbardziej potrzebujący, a potem myśliwi i rybacy. To część tutejszej tradycji, która sięga czasów Wikingów. Setki lat temu mięso z grindwali zapewniało mieszkańcom wystarczającą ilość pożywienia na cały rok. Obecnie sytuacja gospodarcza i ekonomiczna Wysp Owczych jest zupełnie inna. Z powodu globalizacji, importu żywności z Europy i postępu społecznego młodsza część mieszkańców uważa, że nadszedł czas, by położyć kres polowaniu. Jednak zdecydowana większość opowiada się za kontynuowaniem tradycji, twierdząc, że jest to integralna część ich tożsamości kulturowej jako narodu rybackiego. 90% eksportu Wysp Owczych to rybołóstwo. / fot. Iwona El Tanbouli-Jabłońska II miejsce – Katarzyna Ślesińska, freelancerka KATEGORIA STORIES – PEOPLE I miejsce – Kasia Strek, Panos Pictures
II miejsce – Anna Liminowicz, „The Globe and Mail” KATEGORIA DOCUMENTARY PROJECT I miejsce – Roman Kalinowski, Pix.House
II miejsce – Krzysztof Gołuch, „Przegląd Lokalny”"
Naukowcy wykluczyli istnienie neutrina sterylnego. Dotychczasowe prawa fizyki podważone,https://www.national-geographic.pl/artykul/naukowcy-szukali-neutrina-sterylnego-zamiast-niego-znalezli-slady-nieznanych-praw-fizyki-211029044742,Archiwum National-Geographic.pl,"['Nauka', 'Odkrycia']","Trwający 3 lata eksperyment nie odkrył śladów neutrina sterylnego – hipotetycznej cząstki, która mogłaby uratować Model standardowy. To paradoksalnie dobry wynik – wskazuje bowiem, że potrzebne będą prawa fizyki. Ale zacznijmy od początku. Eksperymenty fizyczne już w początkach ubiegłego wieku wykazały, że po rozpadzie jąder atomowych ubywa energii. Coś musiało ją unosić, bowiem zasada zachowania energii jest w fizyce podstawowa. Energia nie może znikać bez śladu.  W początkach lat 30. Enrico Fermi przesłał swoją pracę, opisującą teorię rozpadu jąder atomowych uwzględniającą nieznaną cząstkę, do czasopisma naukowego „Nature”. Pracę odrzucono, ponieważ zawierała „spekulacje zbyt odległe od rzeczywistości, aby zainteresować czytelnika”. Fermi nazwał cząstkę „neutrino”, bo miała nie posiadać ładunku elektrycznego (jak neutron) i być bardzo lekka (stąd zdrobnienie). Te jej cechy oznaczały też, że neutrino powinno niezwykle słabo oddziaływać z materią. Sam Fermi wątpił, czy kiedykolwiek uda się hipotetyczne neutrino wykryć. Istnienie tajemniczych cząstek udało się potwierdzić dopiero w 1956 roku. Tak odkryto antyneutrina, co potwierdziło istnienie neutrin (w modelu standardowym wszystkie cząstki mają bowiem odpowiadające im antycząstki). Neutrina w dużych ilościach powstają we wnętrzu Słońca. W połowie lat 60. postanowiono zmierzyć ich ilość. Okazało się, że jest ich trzykrotnie mniej niż przewidują fizyczne równania. Nazwano to „paradoksem neutrin słonecznych”. Ten paradoks tłumaczyła pewna hipoteza. Neutrina mogą występować w trzech różnych rodzajach. Eksperyment wykrywający słoneczne neutrina był skonstruowany tak, że mógł wykryć tylko neutrina jednego typu – elektronowe. Poza nimi istnieją także neutrina dwóch innych typów – mionowe i taonowe. Trzy rodzaje neutrin bezustannie w locie zmieniają się jedne w drugie, co nazywa się oscylacją. Pozostałe dwa rodzaje umykały eksperymentatorom. Ich istnienie potwierdzono dopiero w początkach lat dwutysięcznych – za to odkrycie przyznano nagrodę Nobla z fizyki w 2015 roku. To wyjaśniło pozorny niedobór słonecznych neutrin. Fizycy na całym świecie prowadzą dziesiątki eksperymentów, które maja zmierzyć oscylację neutrin, czyli tempo, w jakim się zmieniają jedne w drugie. Niektóre z takich badań już od lat 90. ubiegłego wieku wskazywały, że w detektorach pojawia się niewyjaśniony nadmiar elektronów. Zakładano, że może mieć on związek z jeszcze jedną odmianą neutrin. MicroBooNE to eksperyment, który wykrywał neutrina z nadzieją, że może się udać natrafić na ślady neutrina sterylnego. Ten hipotetyczny, czwarty rodzaj neutrin, to zarazem dobry kandydat na wypełniającą cały Wszechświat tajemniczą ciemną materię. Specjalne detektory miały wykrywać ślady zderzeń neutrin z cząsteczkami 170 ton ciekłego gazu szlachetnego – argonu. Niedawno ogłoszono wyniki MicroBooNE. Nie znaleziono w nich śladów istnienia hipotetycznego neutrina sterylnego. Potwierdzono za to, że wykrył nadmiar elektronów, podobnie jak poprzedni i mniej dokładny eksperyment MiniBoone oraz jeszcze wcześniejszy – Liquid Scintillator Neutrino Detector (LSND). Dokładne czujniki wykazały, że elektrony nie pochodzą z odbijania się neutronów od jąder argonu. – Dotychczasowe wyniki wskazują na to, że nadmiar elektronów jest skutkiem praw fizyki nieprzewidzianych przez Model standardowy. Jakie to są prawa, pokaże przyszłość – mówi Wiliam Louis, fizyk z Los Alamos National Laboratory i członek zespołu MicroBooNE. Opublikowane wyniki to analiza dopiero połowy danych – z trzech lat przebiegu eksperymentu, który trwał sześć lat. Nadal pozostaje nadzieja, choć już znacznie słabsza, że w pozostałych danych ukrywa się ślad neutrin sterylnych. Nadmiar elektronów może natomiast wskazywać na dwie hipotezy. Albo neutrina sterylne są nietrwałe i się rozpadają, albo ślady pochodzą z rozpadu jeszcze innych hipotetycznych cząstek – aksjonów. Oba te wyjaśnienia odwołują się jednak do teorii wykraczających poza Model Standardowy. Możliwe jest jeszcze trzecie wyjaśnienie. Neutrina to tylko czubek góry lodowej. Nie ma jednej tajemniczej cząstki ciemnej materii. Jest ich cały, jak określają to fizycy „ciemny sektor” (czasami nazywają go też „ukrytym”). Byłaby to cała rodzina nieznanych jeszcze cząstek, które, podobnie jak neutrino, nie mają ładunku elektrycznego, więc są trudne do wykrycia. Adrien Hourlier i detektor MicroBooNe / fot. Reidar Hahn Byłoby to prawdziwe zoo, jak czasem żartują fizycy. Cząstki te, podobnie jak neutrina, niezwykle rzadko oddziaływałyby z widzialną materią – o ile w ogóle. Być może jest ich tak wiele, jak cząstek tworzących zwykłą materię. Możliwe też, że oddziałują na siebie dzięki nieznanym jeszcze siłom. Ich odkrycie tłumaczyłoby wiele różnych anomalii w fizycznych eksperymentach, istnienie ciemnej materii, a nawet to, dlaczego Wszechświat nie jest zupełnie jednolity, a istnieją w nim gwiazdy i galaktyki – a jego rozszerzanie się stale przyspiesza. Tego wszystkiego bowiem model standardowy nie tłumaczy.
Jeśli istnieje cały „ciemny sektor”, powinny to wykazać dokładniejsze analizy danych z MicroBooNE. Naukowcy opublikują je w przyszłym roku. Ale MicroBooNE to tylko jeden z wielu eksperymentów badających neutrina. Pracę niedawno rozpoczął detektor ICARUS, a w 2023 r. dane zbierać zacznie także inny detektor, Short-Baseline Near Detector (SBND). Z tym ostatnim fizycy wiążą szczególne nadzieje – jeden miesiąc jego pracy przyniesie tyle danych, ile dwa lata MicroBooNE. Planowany jest też Deep Underground Neutrino Experiment (DUNE), który wysyłać będzie neutrina przelatujące 800 km pod ziemią do laboratorium Sanford Underground Research Facility. Pewne jest, że danych do analizy fizykom nie zabraknie. – Wyniki wskazują na nowy kierunek i że powinniśmy poszukiwać niesztampowych rozwiązań. MicroBoone to był początek ekscytującej podróży w odkrywaniu praw fizyki – mówi Sowjanya Gollapinni, fizyk i współautor opublikowanej pracy. Być może też – jak w przypadku neutronu – najpierw powstanie teoria, która anomalie tłumaczy. Nie znalazła jeszcze poklasku jako „spekulacje zbyt odległe od rzeczywistości”, ale jest szansa, że potwierdzą ją dane z przyszłych eksperymentów. Źródło: Los Alamos National Laboratory"
Gwiazda neutronowa emitująca nietypowe sygnały radiowe w naszej Galaktyce. Czym jest ten dziwny obiekt?,https://www.national-geographic.pl/artykul/gwiazda-neutronowa-emitujaca-nietypowe-sygnaly-radiowe-w-naszej-galaktyce-czym-jest-ten-dziwny-obiekt-220531012328,Unknown,['Kosmos'],"Gwiazdy neutronowe to jedne z najdziwniejszych obiektów we Wszechświecie. Powstają w efekcie supernowych. To gigantyczne wybuchy, jakie zachodzą po tym, jak w gwieździe średniej wielkości wypaliło się paliwo termojądrowe. Wówczas gwiazda ta odrzuca zewnętrzne warstwy materii. Pozostaje po niej niezwykle gęste jądro. Ciśnienie wewnątrz niego jest tak wielkie, że dochodzi do tzw. neutronizacji materii. Z jąder atomowych wyciekają neutrony, a elektrony łączą się z protonami, tworząc jeszcze więcej neutronów. Szacuje się, że obiekty te składają się aż w 90 proc. z neutronów. Materia wewnątrz gwiazdy neutronowej jest niezwykle ściśnięta. Jedna jej łyżeczka ważyłaby tyle, ile Mount Everest. Według innego porównania, gwiazda neutronowa jest tak mała i gęsta, jakby było Słońce zgniecione do wielkości ziemskiego miasta. Gwiazdy neutronowe przypominają nieco latarnie morskie. Obracają się wokół własnej osi, wysyłając w krótkich odstępach czasu rozbłyski. To m.in. dzięki nim naukowcy mogą je badać. Rotujące gwiazdy neutronowe regularnie emitujące wiązki promieniowania elektromagnetycznego nazywane są pulsarami. W najnowszym numerze czasopisma naukowego „Nature Astronomy” znalazł się artykuł opisujący odkrycie zupełnie nowego rodzaju gwiazd neutronowych. Dokonała go grupa naukowców z projektu MeerTRAP. To zespół wykorzystujący dane z radioteleskopu MeerKAT, pracującego w Republice Południowej Afryki. Przeczesując dane zebrane przez MeerKAT astronomowie natknęli się na coś dziwnego. Był to zapis impulsów radiowych trwających aż 300 milisekund, wysyłanych przez odległy obiekt. Pewne charakterystyki impulsów wskazywały, że generuje je gwiazda neutronowa. Jednak nie wszystkie. – Czegoś takiego jeszcze nigdy nie widzieliśmy – opowiada Manisha Caleb, jedna z autorek pracy, na łamach „The Conversation”. – Zaintrygowani, przeczesaliśmy starsze dane, i znaleźliśmy w nich podobne impulsy. Zostały pominięte przez system detekcji radioteleskopu działający w czasie rzeczywistym, ponieważ zazwyczaj poszukujemy impulsów trwających tylko 20–30 milisekund. Szybkie przeliczenie wykazało, że impulsy napływają co 76 sekund. To niepodtykanie długo. Większość gwiazd neutronowych wysyła rozbłyski co kilka sekund lub nawet milisekund. Najwolniej rotujący pulsar, jaki dotychczas odkryto, wysyłał w kierunku Ziemi wiązkę promieniowania elektromagnetycznego co 23,5 sekundy. Naukowcy nazwali odkryty przez siebie obiekt PSR J0941-4046. Manisha Caleb opisała go jako „dziwaczną gwiazdę neutronową emitującą promieniowanie radiowe i obracającą się ekstremalnie wolno”. PSR J0941-4046 okazał się niezwykle regularny. Wysyła impulsy z dokładnością do 100-milionowych części sekundy. Naukowcy ustalili, że ma jeszcze jedną niezwykłą cechę. Otóż znajduje się w obszarze nieba uznawanym za cmentarzysko gwiazd neutronowych. – To region w kosmosie, skąd w ogóle nie powinno napływać żadne promieniowanie radiowe – tłumaczy Manisha Caleb. – Dotychczasowe teorie zakładały, że znajdujące się tutaj gwiazdy są już nieaktywne albo bardzo mało aktywne. Pozostaje pytanie: co obraca się raz na 76 sekund w odległości 1300 lat świetlnych od Ziemi? Naukowcy spekulują, że może być to „długookresowy magnetar”. Chodzi o gwiazdę neutronową z ultrasilnym polem magnetycznym. Natężenie pola magnetyczne magnetarów sięga 1015 gaussa. Czyli jest dziesiątki biliardów razy silniejsze od ziemskiego."
NASA otwiera próbki pobrane przez ostatnich ludzi chodzących po Księżycu. Co chce odkryć?,https://www.national-geographic.pl/artykul/nasa-otwiera-probki-pobrane-przez-ostatnich-ludzi-chodzacych-po-ksiezycu-co-chce-odkryc-220310100539,Unknown,"['Kosmos', 'Odkrycia']","Rozpoczęty w 1960 roku amerykański program kosmiczny Apollo jest do tej pory najdroższym i najbardziej znanym etapem załogowej eksploracji kosmosu. Sprawił, że po powierzchni Księżyca spacerowało 12 astronautów. Jeden z nich, weteran misji kosmicznych Alan Shepard, nawet zagrał na Księżycu w golfa. W kontekście naukowym program Apollo pozwolił lepiej zbadać i zrozumieć procesy geologiczne zachodzące na naszym naturalnym satelicie. Znacznie przyczyniło się do tego 2200 próbek pobranych przez astronautów i przywiezionych do ziemskich laboratoriów. 382 kilogramy księżycowego gruzu trafiły do tzw. budynku próbek księżycowych w NASA Johnson Space Center. Stamtąd co roku kilkaset niewielkich próbek jest rozdysponowywanych i wysyłanych naukowcom na całym świecie. Jednak część próbek miała zostać przechowana w stanie niezmienionym do chwili, gdy pojawią nowoczesne urządzenia pomiarowe zdolne do precyzyjnej analizy pobranego materiału. Zdaje się, że właśnie doczekaliśmy tego momentu. Niedawno NASA ogłosiła, że zamierza otworzyć zabezpieczoną próżniowo tubę z kilkudziesięciocentymetrowym rdzeniem księżycowej gleby. Została ona pobrana przez geologa Harrisona Schmitta z doliny Taurus-Littrow podczas misji Apollo 17. Co ważne, duet Cernan-Schmitt pobrał dwie analogiczne próbki. Jednak jedna z nich nie była zabezpieczona próżniowo. Tę próbkę otwarto w 2019 roku. Dlaczego więc z kolejną czekano kolejne trzy lata? Powody były dwa. Po pierwsze, zaginęła dokumentacja urządzenia próżniowego. Chodzi o rurę, w której przechowywana była próbka. Należało odtworzyć wszystkie dane, aby cenny materiał nie uległ zniszczeniu. Po drugie w trakcie pracy naukowcy zrozumieli, że poza samym rdzeniem w próbce może znajdować się gaz oraz inne substancje. Należy do nich lód wodny, który odparowałby w ziemskiej temperaturze. Należało więc znaleźć sposób na otwarcie puszki i przechwycenie gazów. W tym celu NASA porozumiała się z Europejską Agencją Kosmiczną (ESA). Europejczycy obmyślili sprytny sposób na przechwycenie gazów i umieszczenie ich w oddzielnych pojemnikach. Naukowcy nadali przyrządowi niezbyt poważną nazwę „otwieracz do puszek Apollo”. Jednak mimo tego żartu sprawa jest poważna. Próbka gleby i gazy mogą pomóc naukowcom dowiedzieć się więcej o księżycowej specyfice. A przede wszystkim – pomóc w opracowaniu efektywnych narzędzi geologicznych oraz tych służących do budowy pierwszej księżycowej bazy. Ma to związek z rozwijanym przez NASA programem powrotu na Księżyc, czyli z Artemis. Jego głównym celem jest budowa orbitującej wokół Księżyca stacji badawczo-przesiadkowej. Docelowo ma ona być bramą w odległy kosmos. Jednak agencje zaangażowane w program mają też odrębne plany."
Naukowcy odkryli zadziwiającą „tęczową rybę”. Co to za nowy gatunek?,https://www.national-geographic.pl/artykul/naukowcy-odkryli-zadziwiajaca-teczowa-rybe-co-to-za-nowy-gatunek-220317050220,Unknown,"['Przyroda', 'Odkrycia']","Ta zjawiskowa ryba została odnaleziona na Malediwach. Naukowcy nazwali ten nowy gatunek Cirrhilabrus finifenmaa. Co ciekawe, zwierzę zaobserwowano już w latach 90, ale wówczas uznano, że to Cirrhilabrus rubrisquamis. Nic dziwnego, obydwa gatunki są bowiem do siebie bardzo podobne. To jednak za mało, żeby dokładnie sklasyfikować danego osobnika, a lata temu nie przeprowadzono odpowiednich i precyzyjnych obserwacji. Teraz badacze z Uniwersytetu w Sydney w Australii postanowili naprawić ten błąd, a o najnowszym odkryciu poinformowano na łamach magazynu ZooKeys. Obydwa gatunki żyją w podobnym środowisku, na głębokości od 30 do 150 metrów pod powierzchnią oraz w bliskim sąsiedztwie raf koralowych zachodniej części Oceanu Indyjskiego. Naukowcy z australijskiego uniwersytetu postanowili dokładnie porównać samce i samice C. finifenmaa oraz C. rubrisquamis.  Okazuje się, że samice były do siebie bardzo podobne, natomiast samce różniły się przede wszystkim kolorem łusek. C. finifenmaa miał ich więcej w kolorze pomarańczowym i żółtym. Badacze zaobserwowali również, że kręgosłupy samców miały inną strukturę. Naukowcy przeprowadzili dodatkowo analizę materiału genetycznego obydwu gatunków, co potwierdziło ich odkrycie. –Dotychczas myśleliśmy, że mamy do czynienia z jednym gatunkiem ryb, które mają swój określony zasięg występowania. Teraz okazuje się, że żyją tam dwa różne gatunki –  powiedział Yi-Kai Tea, profesor z Uniwersytetu w Australii. – To pokazuje, jak ważna jest taksonomia. Dzięki temu mamy większą wiedzę o bioróżnorodności – dodaje. Druga część nazwy nowego gatunku w rdzennym języku Dhivehi oznacza różę. Naukowcy zwracają uwagę, że odnosi się to zarówno do pięknego koloru ryby, jak i narodowego kwiatu Malediwów. Co warte uwagi, to pierwszy raz w historii, kiedy naukowiec z tego kraju osobiście wybrał nazwę dla nowego lokalnego gatunku. Dotychczas ten zaszczyt przypadał badaczom z zagranicy. Niestety, odkrywcy szacują, że populacja C. Finifenmaa jest zagrożona wyginięciem. Lokalni rybacy bardzo chętnie łowią wargaczowate. Gatunek ten jest szczególnie cenny dla akwarystów. Potrzeba jednak większej ilości obserwacji, aby chociaż w przybliżeniu określić, ile „nowych” wargaczowatych żyje w tym regionie. Warto przypomnieć, że na samych Malediwach jest ok. 1100 różnych gatunków ryb."
"Aparat fotograficzny zbliża do ludzi, poszerza horyzonty i uczy uważności [rozmowa z Marzeną Wystrach]",https://www.national-geographic.pl/artykul/aparat-fotograficzny-zbliza-do-ludzi-poszerza-horyzonty-i-uczy-uwaznosci-rozmowa-z-marzena-wystrach,Iwona El Tanbouli-Jabłońska,"['Fotografia', 'Ludzie']","W nowym cyklu „Powiększenie” na National-Geographic.pl prezentujemy rozmowy Iwony El Tanbouli-Jabłońskiej, dyrektorki artystycznej magazynu „National Geographpic Polska” z najciekawszymi polskimi fotografkami i fotografami.  Świadoma fotografia pojawiła się w moim życiu około 6 lat temu, podczas paromiesięcznej podróży w pojedynkę przez Turcję. Bycie samej pozwoliło mi skupić się mocniej na fotografii. Zaczęłam się uczyć, jak najlepiej opowiadać zdjęciami to, co widzę i czuję. Na początku moją siłą napędową były podróże. Pierwszy fotoreportaż, jaki zrobiłam, opowiadał o kobietach Ajmara z Boliwii, które zaczęły zdobywać sześciotysięczniki w tradycyjnych strojach, łamiąc w ten sposób sporo stereotypów. Nie planowałam, że będzie to mój długoterminowy projekt. Dopiero stawiałam pierwsze kroki w fotoreportażu. Ten temat mnie złapał, poruszył i zatrzymał. Do Boliwii wyjeżdżałam wielokrotnie. Mieszkałam z tymi kobietami, zdobywałam z nimi szczyty, przyjaźnimy się do dziś. Z kolei, gdy zaczęły się protesty Strajku Kobiet w Polsce, poczułam potrzebę uczestniczenia w w tych wydarzeniach i naturalnym było dla mnie zabieranie ze sobą aparatu. Zaczęłam intensywnie fotografować protesty, nie tylko te, z którymi się utożsamiam, ale także te, które są dalekie od moich wartości. To co teraz napędza mnie w procesie twórczym, to fotografowanie wszystkiego, co jest w danym momencie dla mnie ważne. Aparat wyprowadza mnie z domu i zabiera w miejsca, do których bez niego pewnie bym nie trafiła. Zbliża do ludzi, poszerza horyzonty, uczy uważności, uwrażliwia, porusza. Sprawia, że chcę wiedzieć więcej. Formą wyrazu, źródłem wiedzy o świecie, bardzo ważnym medium. Fotografie z wojny w Ukrainie mówią więcej niż tysiąc słów. Nie da się ich odzobaczyć. Zdjęcia Marzeny Wystrach znajdziesz w naszej galerii pod artykułem >> "
Archeolodzy trafili na ślady Kościoła Apostołów w Galilei. Lokalizacja starożytnej świątyni przez setki lat pozostawała tajemnicą.,https://www.national-geographic.pl/artykul/archeolodzy-twierdza-ze-znalezli-mozaike-z-zaginionego-kosciola-apostolow-czy-odkryli-tajemnice-betsaidy-211022032102,Unknown,"['Historia', 'Odkrycia']","Ostatnia znana wzmianka o kościele pochodzi z 765 roku. Podróżujący po Palestynie św. Willibald, biskup Eichstätt, relacjonował, że widział kościół zbudowany na miejscu dawnego domu apostołów Piotra i Andrzeja. Uważa się, że 10 lat po podróży św. Willibalda kościół został zniszczony na skutek silnego trzęsienia ziemi. Tradycja chrześcijańska podaje, że świątynia stała nad brzegiem Jeziora Galilejskiego, dziś znanego raczej jako Jezioro Tyberiadzkie. Właśnie nad brzegiem tego jeziora archeolodzy odkryli fragmenty kamiennej mozaiki liczącej 1500 lat, która – jak twierdzą – stanowiła posadzkę kościoła. Miejsce, w którym dokonano odkrycia, mogłoby zostać zbadane o wiele wcześniej, gdyby nie to, że przez dziesięciolecia naukowcy tkwili w błędzie. Częściowo przez to, że na tym samym terenie w XIX wieku istniała beduińska osada Beit Habek (znana także jako Al-Aradż). A częściowo przez pewnego niemieckiego pastora i uczonego. W 1930 roku Rudolf de Haas – który, niestety, nie był ekspertem od historii architektury – odkrył ukryty pod ziemią fragment kamiennej mozaiki. Ocenił, że pochodzi on z okresu rzymskiego. Wcześniejszego więc niż powstanie Kościoła Apostołów. Przez lata nikt nie próbował tego podważać. Dopiero w 2016 roku zespół pod kierownictwem Stevena Notleya z Nyack College i Mordechaia Aviama z Kinneret Academic College of the Galilee rozpoczął w tym miejscu wykopaliska. Jednym z pierwszych znalezisk archeologów były złocone tessery – mozaiki, uznawane za znak rozpoznawczy bizantyjskiego stylu architektury sakralnej. Betsaida jest jednym z miast wspominanych w Nowym Testamencie. / fot BY SA 3.0 Późniejsze prace ujawniły istnienie kolejnych mozaik, a także części murów, których usytuowanie naukowcy uznali za charakterystyczne dla sposobu budowania kościołów w tradycji wczesnych  chrześcijan. To wzmocniło podejrzenia badaczy, że dokonali przełomowego odkrycia – znaleźli Kościół Apostołów oraz zaginione biblijne miasto Betsaidę. Wciąż jednak potrzebowali dowodów. Notley i Aviam twierdzą, że tegoroczne wykopaliska przyniosły „kategoryczny dowód”, że ich odkrycie to pozostałości Kościoła Apostołów w Betsaidze. Mają na to wskazywać dwie mozaikowe inskrypcje – kolejny element charakterystyczny dla bizantyjskich świątyń. Chociaż napisy są częściowo uszkodzone, naukowcom udało się je odczytać. Jeden z nich stanowi podziękowanie dla biskupa za remont kościoła, który przeprowadzono w czasie jego urzędowania. Drugi wspomina diakona, który zbudował cały kompleks. Mimo silnego przekonania autorów odkrycia o jego wyjątkowości, część historyków i archeologów pozostaje sceptyczna. Zauważają, że inskrypcje potwierdzają, iż mozaika była częścią dużego bizantyjskiego kościoła, ale nie wskazują, o jaki kościół chodzi. Bogate zdobienia, szacowane rozmiary budynku oraz wiek murów i mozaik odpowiadają historycznym i religijnym przekazom na temat Kościoła Apostołów, ale bez konkretnych dowodów nie można tego jednoznacznie potwierdzić. Warto dodać, że stanowisko Beit Habek nie jest jedynym kandydatem na biblijną Betsaidę. Innym pretendentem do tego tytułu jest oddalone zaledwie o kilka kilometrów e-Tell, gdzie od 35 lat wykopaliska prowadzi prof. Ramie Arav. Uważa on, że e-Tell stanowi nie tylko pozostałość po Betsaidzie, lecz także po dawno zaginionej stolicy biblijnego królestwa Geszur."
Woda za 2 dolary. Oto prototypowe urządzenie odzyskujące wodę z pustynnego powietrza,https://www.national-geographic.pl/artykul/powstalo-prototypowe-urzadzenie-odzyskujace-wode-z-pustynnego-powietrza-dziala-tam-gdzie-wilgotnosc-spada-nawet-ponizej-30-proc-220526013946,Unknown,"['Nauka', 'Przyroda']","Brak wody stanowi już problem globalny. Szacuje się, że aż 2/3 ludzi na Ziemi ma stałe lub czasowe kłopoty z dostępem do wody. Jednocześnie na całej kuli ziemskiej znajdują się jej bogate rezerwuary. Nie tylko w postaci rzek, jezior, mórz czy oceanów. Źródłem wody może być też obecna na każdej szerokości geograficznej atmosfera.  Ile wody znajduje się w powietrzu? Naukowcy wyliczyli, że jest to ok. 13 biliardów ton. Inne szacunki mówią o kilkudziesięciu tysiącach kilometrów sześciennych. Stanowi to ułamek całej wody zgromadzonej na Ziemi. Jej ilość przekracza miliard km sześciennych, jednak absolutna większość tego miliarda – 97 proc. – to słona woda oceanów.  Biorąc pod uwagę, że gro wody słodkiej jest ciągle uwięzione w lodowcach, rezerwuar wilgoci znajdujący się w powietrzu stanowi bardzo cenny i pożądany zasób. Naukowcy od lat starają się wymyślać sposoby, jak po niego sięgnąć. Powstają różnego rodzaju generatory wody z powietrza – np. wykorzystujące mgłę albo rosę. Jedna dotychczas sprawdzały się one głównie w tych miejscach, gdzie wilgotność powietrza była wysoka.  Wilgotność powietrza mierzy zawartość pary wodnej w powietrzu. Dla ponad jednej trzeciej obszarów całej Ziemi średnia roczna wilgotność powietrza wynosi mniej niż 40 proc. Są jednak na Ziemi miejsca, gdzie jest jeszcze niższa. A w niektórych – np. w Dolinie Królów w Egipcie – spada do zera.  Mieszkającym na najsuchszych obszarach Ziemi próbują pomóc naukowcy i inżynierowie z Uniwersytetu Teksańskiego w Austin. Od kilku lat stawiają sobie za cel opracowywanie urządzeń, które nie tylko będą produkowały wodę w najmniej sprzyjających warunkach (czyli np. na pustyni), ale również będą tanie, łatwe w obsłudze i powszechnie dostępne.  W najnowszym numerze czasopisma naukowego „Nature Communications” ukazała się ich praca, w której opisują wynalezienie żelowej folii pozyskującej wodę nawet z bardzo suchego powietrza. Oszacowali, że koszt wyprodukowania kilograma takiej folii (nazwanej w skrócie SHPFs) nie będzie przekraczał 2 dolarów.  – Chodziło nam o znalezienie takiego rozwiązania, które mogliby wykorzystać ludzie mieszkający w najgorętszych i najsuchszych miejscach na Ziemi – mówi Guihua Yu, inżynier i profesor materiałoznawstwa, jeden z autorów pracy. – Chcieliśmy, by ci, którzy nie mają stałego dostępu do wody pitnej, mogli skorzystać z prostego urządzenia pracującego w warunkach domowych.  Zespół Guihua Yu opracował rodzaj porowatej folii. Składa się ona z dwóch głównych składników. Jednym, tworzącym szkielet, jest guma konjac. To popularna substancja używana jako zagęszczacz żywności, oznaczona symbolem E 425 (albo E 425 i). Gumę konjac produkuje się z mąki konjac, pozyskiwanej z rośliny zwanej Dziwidłem Riviera (Amorphophallus konjac).  Guma kojac ma właściwości hydrofilowe, czyli przyciąga wodę. Inżynierowie dodali do niej reagującą na ciepło celulozę, która z kolei jest hydrofobowa (czyli odpycha wodę). Chodziło o to, żeby folia po osiągnięciu określonej temperatury uwalniała zebraną ciecz.  Co istotne, folia działa nawet tam, gdzie jest bardzo sucho. Przy wilgotności powietrza 15 proc. jeden jej kilogram produkuje 6 litrów wody na dobę. Jeśli wilgotność powietrza jest dwukrotnie większa – 13 litrów.  Naukowcy podkreślają, że ich prototypowe urządzenie odzyskujące wodę wykorzystuje proste reakcje i jest łatwy w obsłudze. Folia jest giętka i może mieć różne wielkości i kształty, w zależności od potrzeb. By ją zrobić, najpierw ze składników powstaje żel, który następnie umieszcza się w formie. – Tam musi wyschnąć, a potem można go wyjąć i jest już gotowy do użycia – mówi Weixin Guan, doktorant z zespołu Yu. "
"Wulkany w Azji - szlaki wulkaniczne, na które warto się wybrać",https://www.national-geographic.pl/artykul/wulkany-w-azji-szlaki-wulkaniczne-na-ktore-warto-sie-wybrac,Artur Białek,['Przyroda'],"Wulkany występują na wszystkich kontynentach, ale w niektórych miejscach ich nagromadzenie jest znacznie większe niż w pozostałych częściach świata. Pod względem zagęszczenia aktywnych wulkanów, prym wiedzie Indonezja. W największym wyspiarskim kraju świata jest ich ponad 300, z czego aż 130 ma status czynny. Poznajcie inne wulkany w Azji. Naszą wycieczkę rozpoczynamy w Japonii. Na wyspie Honsiu leży Fudżi - szczyt, którego nie da się pomylić z żadnym innym. Najwyższa góra Japonii (3776 m n.p.m.), o charakterystycznym kształcie stożka pokrytego w górnych partiach śnieżną czapą, od niepamiętnych czasów inspiruje artystów, a w lokalnej kulturze jest postrzegane jako miejsce święte.  Aktywny stratowulkan jest położony w miejscu styku trzech płyt tektonicznych - filipińskiej, ochockiej i amurskiej. Naukowcy są zdania, że leżący na głębokości 56 km zbiornik magmowy, legitymuje się objętością ok. 1400 kilometrów sześciennych. Górę tworzą trzy stożki wulkaniczne, znajdujące się na powierzchni. Najstarszą częścią wulkanu jest Pre-Komitake - znajdująca się pod powierzchnią formacja, która była aktywna ok. 700 tys. lat temu. Pierwszy stożek powierzchniowy - Komitake - jest tylko nieznacznie młodszy. Kolejny to Starsza Fudżi, który był aktywny od 80 tys. do 11 tys. lat temu. Najwyższym i najmłodszym stożkiem jest Młodsza Fudżi. Ta część wulkanu wciąż pozostaje aktywna.  Drugi najwyższy wulkan w Japonii to Ontake. Stożek zlokalizowany w górach Hida osiąga 3067 m n.p.m. To malowniczo położona góra, która przyciąga turystów pięknymi widokami i pięcioma jeziorami wulkanicznymi (do których zalicza się Nino Pond - położone najwyżej w kraju, bo na wysokości 2905 m n.p.m.). Aż do 1979 roku, wulkan był uważany za wygasły. 28 października miała miejsce erupcja, która zweryfikowała ten pogląd. Niewielkie wybuchy odnotowano także w 1991 i 2007 roku. 27 września 2014 roku wulkan kolejny raz dał o sobie znać. Erupcja była o tyle zaskakująca, że nie poprzedziły jej żadne typowe zjawiska wulkaniczne. W wyniku tej katastrofy, śmierć poniosło 36 osób. Natura kolejny raz udowodniła, że czynne wulkany na świecie stanowią ogromne zagrożenie, tym bardziej, że mogą wybuchać bez ostrzeżenia. Z Japonii przenosimy się do azjatyckiej części Rosji. Na Kamczatce wznosi się największy i najbardziej aktywny wulkan Eurazji - Kluczewska Sopka. Osiąga wysokość 4750 m n.p.m., co pozwala sklasyfikować go jako najwyższy szczyt półwyspu. Widok monumentalnego wulkanu robi ogromne wrażenie. Ze szczytu krateru nieustannie unosi się dym, a s pasożytniczych kraterów często wylewają się produkty wulkaniczne. Wspinając się na szczyt, można zobaczyć fascynujące zjawiska małego wulkanizmu, w tym gejzery. Nie będzie to jednak łatwa wyprawa i nie chodzi tu wyłącznie o stopień trudności trasy. Jednym z największych zagrożeń mogą okazać się niedźwiedzie, dla których tamtejsze okolice są naturalnym środowiskiem. Nie można też zapomnieć, że przez cały czas mówimy tu o najbardziej aktywnym wulkanie tego obszaru. Ostatnia erupcja miała miejsce w marcu 2021 roku. Czas na wizytę w Armenii. Najwyższym szczytem w granicach kraju jest Aragac, mierzący 4090 m n.p.m. Góra jest położona w odległości ok. 50 km (na północny zachód) od Erywania - stolicy Armenii. To wielki stratowulkan (wygasły) o czterech wierzchołkach, które otaczają krater.  W czasach historycznych, nie zaobserwowano istotnej aktywności tego stratowulkanu. Naukowcy są zdania, że ostatnie duże wylewy lawy miały miejsce pod koniec plejstocenu. Najbardziej dostępny dla turystów jest południowy wierzchołek góry, osiągający wysokość 3879 m n.p.m. Trasa nie jest zbyt trudna technicznie, więc pod szczyt może podejść każdy, kto dysponuje żelazną kondycją i górskim doświadczeniem. Zdobycie szczytu jest znacznie trudniejsze. Ze względu na występujące tam urwiska skalne, wymagana jest znajomość technik wspinaczkowych. Naszą wycieczkę szlakiem najciekawszych wulkanów Azji kończymy w Iranie. Demawend, uśpiony stratowulkan położony w pasmie Elbrus (ok. 70 km od Teheranu), to najwyższy szczyt w kraju. Osiąga aż 5610 m n.p.m. Tak duża wysokość działa onieśmielająco, ale Demawend jest uznawany za dość łatwą górę i nie trzeba dysponować doświadczeniem alpinistycznym, by móc stanąć na jej szczycie.  Aż do XIX wieku, kobiety nie mogły się wspinać na górę Fudżi. Pierwszą kobietą, która zdobyła jej szczyt, była lady Fanny Parkes (1867 rok). Dla wyznawców shintō, Fudżi jest świętym miejscem i zarazem - postacią żeńskiego bóstwa Konohana-no-sakuyahime-no-mikoto. Wybudowano tam trzy bramy torii, prowadzące do dwóch świętych chramów.  Istnieje kilka teorii na temat etymologii nazwy Fudżi. Najprawdopodobniej, jest to wtórny zapis znakowy o charakterze fonetycznym, który nie ma konkretnego znaczenia. Co innego mówi lokalna legenda, według której góra zawdzięcza swoją nazwę płonącemu eliksirowi nieśmiertelności. Gdy księżycowa księżniczka opuściła cesarza, ten nakazał swoim sługom zanieść na najwyższą górę list i miksturę, które otrzymał od niej. Podarki miały zostać spalone. Unoszący się ze szczytu dym sprawił, że ludzie zaczęli nazywać go Fushi-no-yama, gdzie słowo ""fushi"" oznacza ""nieśmiertelność"". Wulkan Ontake to jedna ze świętych gór shintoizmu. Każdego roku, pielgrzymuje tam wiele osób, wśród których przeważają artyści, proszący bóstwa o inspirację.  Ontake jest niezwykle popularną destynacją wśród miłośników momijigari. Rytuał podziwiania czerwonych liści jest jesiennym odpowiednikiem hanami, czyli oglądania kwitnącej wiśni. "
Szukacie pomysłu na weekend? Oto najlepsze miejsca nad wodą w województwie śląskim,https://www.national-geographic.pl/artykul/jeziora-na-slasku-najlepsze-miejsca-nad-woda-w-wojewodztwie-slaskim,Redakcja,"['Przyroda', 'Historia']","  Wielu osobom, atrakcje województwa śląskiego kojarzą się z typowo miejskimi rozrywkami. Na Śląsku nie brakuje pięknych parków, jest słynny ogród zoologiczny, wesołe miasteczko, planetarium, muzea, skansen, a także liczne zabytki, w tym także zamki. W województwie śląskim nie sposób się nudzić, jednak nie każdy wie, że ten niezwykły region sprzyja też osobom lubiącym aktywny lub nieco bardziej leniwy wypoczynek nad wodą. Które jeziora na Śląsku warto odwiedzić? Zapraszamy na wycieczkę szlakiem najciekawszych śląskich akwenów. Okazuje się, że i na Śląsku, pośród kopalń i zakładów przemysłowych, można znaleźć akweny z I klasą czystości wody. Jednym z nich jest Jezioro Paprocany, położone w Tychach. Długość zbiornika to 2 km, szerokość - 500 m, a powierzchnia - 132 ha. W najgłębszym punkcie, akwen osiąga 3,5 m, a jego średnia głębokość to 1,5 m.  Zbiornik wodny został utworzony w 1870 roku, w miejscu, gdzie kiedyś mieściło się wyrobisko Huty Paprocany. Komu polecamy wycieczkę nad to jezioro? Obecnie akwen pełni funkcję rekreacyjną, więc osoby szukające wypoczynku i wodnych szaleństw poczują się tam jak u siebie. Na miejscu można skorzystać z piaszczystej plaży, wypożyczyć sprzęt wodny lub zwiedzić okolicę z perspektywy pieszej lub rowerowej trasy. Nie brakuje też lokali gastronomicznych, w których można zjeść smaczny obiad, a sezonowo odbywają się tam najróżniejsze imprezy, w tym koncerty i zawody wędkarskie. O jakości tego miejsca świadczą też jego walory przyrodnicze. Jezioro Paprocany jest domem dla rzadkich gatunków ptaków, w tym dla czapli siwej i łabędzia niemego.  Przenosimy się w okolice Gliwic. Zmierzając w kierunku wsi Pławniowice, znajdziemy wspaniałe tereny rekreacyjne, w skład których wchodzi piękne Jezioro Pławniowickie. Akwen o powierzchni ok. 250 ha legitymuje się głębokością dochodzącą do 16 m. Jezioro powstało w połowie lat 70. XX wieku, po zalaniu wyrobiska kopalni piasku w Taciszowie. Zasilają je wody Potoku Toszeckiego. Zbiornik można podzielić na dwie części. Górna, zlokalizowana od strony wsi Niewiesze, została wyposażona w bogatą infrastrukturę turystyczno-wypoczynkową. Właśnie tam znajdziemy główną plażę, wypożyczalnię sprzętu wodnego, lokale gastronomiczne i bazę noclegową - pola namiotowe i domki letniskowe. Zmierzając w kierunku Pławniowic, natrafimy na zupełnie inne atrakcje. W pobliżu jeziora płynie  słynny Kanał Gliwicki z zabytkowymi śluzami. W samych Pławniowicach znajdziemy też piękny zespół parkowo-pałacowy - dawną rezydencję rodziny Ballestremów.  Zmierzamy w kierunku Goczałkowic-Zdroju, gdzie znajdziemy największy akwen w województwie śląskim. Jezioro Goczałkowickie, bo o nim mowa, legitymuje się powierzchnią 3200 ha. To płytki zbiornik, którego  średnia głębokość nie przekracza 5,5 m. Sztuczne jezioro zostało utworzone w 1956 roku i jest efektem spiętrzenia wód Wisły zaporą w Goczałkowicach Zdroju. Obiekt, o którym mowa, jest wysoki na 14 m. Jego długość to aż 2980 m.   Wymieniając walory tego miejsca, w pierwszej kolejności należy wskazać na wspaniałą awifaunę. W okolicy jeziora bytuje 258 gatunków ptaków, w tym 113 gatunków lęgowych. W obrębie mniejszych zbiorników - Maciek i Zabrzeszczak - bytuje 225 gatunków ptaków. To czyni ten teren wymarzonym do obserwacji ornitologicznych. Miłośnikom pieszych wędrówek polecamy spacer trasą biegnącą między Goczałkowicami a Zabrzegiem. Walory przyrodnicze tego miejsca są wręcz nieocenione, a panująca wokół cisza pozwala odpocząć od miejskiego zgiełku. Wymieniając ciekawe jeziora na Śląsku, nie sposób pominąć naszej kolejnej propozycji. Jezioro Chechło-Nakło, położone na pograniczu Świerklańca i Nakła Śląskiego, powstało w latach 60. XX wieku, na miejscu dawnego wyrobiska kopalni piasku. Jego powierzchnia to 90,3 ha, a głębokość - 3,5 m.  Miejsce to cieszy się dużą popularnością wśród mieszkańców i przyjezdnych, co przekłada się na świetnie rozbudowaną infrastrukturę. W pobliżu znajdziemy ośrodki wypoczynkowe, pola kempingowe i liczne kwatery prywatne. Na miejscu, miłośnicy wodnego szaleństwa mogą wypożyczyć stosowny sprzęt - kajaki, łodzie i rowery wodne. Nie brakuje też barów i lokali gastronomicznych. Przemieszczając się wzdłuż linii brzegowej, z łatwością natrafimy na liczne plaże - piaszczyste i trawiaste. Wokół jeziora rośnie gęsty las sosnowy, więc turyści zmęczeni słoneczną kąpielą mogą schronić się w cieniu drzew. Będąc na miejscu, warto odbyć ciekawą podróż kolejką wąskotorową, kursującą między Bytomiem a Miasteczkiem Śląskim.   Naszą ostatnią propozycją jest słynne Jezioro Żywieckie. Zbiornik położony między malowniczymi szczytami Beskidu Żywieckiego powstał w 1966 roku, w następstwie spiętrzenia wód Soły. Legitymuje się średnią długością 6,25 km, szerokością szerokością 3,1 km i powierzchnią 1000 ha.  "
"Historia rogali Świętomarcińskich ma tyle „wątków, ile bakalii w nadzieniu”. Co mówią legendy?",https://www.national-geographic.pl/artykul/historia-rogali-swietomarcinskich-ma-tyle-watkow-ile-bakalii-w-nadzieniu-co-mowia-legendy,Unknown,['Historia'],"Tak jak Toruń słynie z pierników, tak słodką chlubą Poznania są rogale świętomarcińskie. Wypieki można kupić przez cały rok, jednak mieszkańcy Wielkopolski zgadzają się, że najlepiej smakują 11 listopada, czyli w dniu wspomnienia świętego Marcina. Jak doszło do tego, że rogale nadziewane białym makiem doczekały się takiej sławy? Historycy żartują, że ich historia jest zawiła jak ciasto, z którego powstają. – Pojawia się w niej niemal tyle wątków, ile bakalii w jego nadzieniu – mówił dr Wojciech Mania z Poznańskiej Lokalnej Organizacji Turystycznej w wywiadzie dla Polskiej Agencji Prasowej. Trudno się z nim nie zgodzić. Dla porządku zacznijmy od czasów pogańskich. Niektóre źródła łączą bowiem tradycję wypieków z ówczesnym zwyczajem składania bogom ofiar z rogatych wołów oraz ciast przypominających swoim kształtem rogi. Dzisiejszym rogalom świętomarcińskim bliżej jednak do kształtu podkowy niż rogu. I to także tłumaczy legenda dobrze znana poznaniakom. Święty Marcin jeszcze za życia wsławił się swoją dobrocią i niesieniem pomocy ubogim. Pewnego dnia, odwiedzając wiernych na koniu, zgubił podkowę. Miał ją znaleźć cukiernik, który wzorując się na jej kształcie, przygotował wypieki z migdałami. Aby kontynuować dzieło świętego Marcina, oddał je najuboższym.  Jak w każdej legendzie, w tej również jest ziarenko prawdy. Zgodnie z bardziej oficjalną wersją, charakterystyczne rogale zaczęły być wypiekane na szeroką skalę pod koniec XIX w. W 1891 r. ksiądz Jan Lewicki, proboszcz parafii Św. Marcina w Poznaniu, miał zachęcić wiernych do tego, aby wzorem patrona również zaangażowali się w działalność dobroczynną. Słowa te szczególnie wziął sobie do serca Józef Mezler, pracownik pobliskiej cukierni. Po namowie szefa upiekł kilka blach rogalików. Zamożni poznaniacy mogli je kupić, a ubożsi dostawali za darmo. Historia rogali świętomarcińskich jest jednak jeszcze starsza. W Poznaniu wypiekano je 11 listopada już w 1860 r. Właśnie wtedy w Dzienniku Poznańskim opublikowano najstarszą zachowaną reklamę rogali. W wielu rodzinach rogale świętomarcińskie są nieodłącznym elementem obchodów 11 listopada (niektórzy mylnie łączą je z Dniem Niepodległości). Piekarnie w całej Polsce odpowiednio wcześniej przygotowują się na wspomnienie świętego Marcina. Już pod koniec października na wstawkach obok pączków czy drożdżówek pojawiają się słodkie rogale z makiem. Warto pamiętać o tym, że nie wszędzie dostaniemy oryginalne rogale świętomarcińskie. W 2008 r. listopadowe smakołyki zostały wpisane do Rejestru Chronionych Nazw Pochodzenia i Chronionych Oznaczeń Geograficznych Unii Europejskiej. To oznacza, że certyfikowane wypieki powstają wyłącznie z lokalnych produktów i na podstawie oryginalnych przepisów. Można je kupić tylko w Poznaniu oraz w wyznaczonych powiatach Wielkopolski. Jakość i prawdziwość rogali jest oceniania przez Cech Cukierników i Piekarzy w Poznaniu. Pełną listę oficjalnych wytwórców można znaleźć na oficjalnym profilu cechu na Facebooku. Co roku wykaz jest aktualizowany."
Airbus A340 po raz pierwszy w historii wylądował na Antarktydzie,https://www.national-geographic.pl/artykul/airbus-a340-po-raz-pierwszy-w-historii-wyladowal-na-antarktydzie,Unknown,"['Ludzie', 'Przyroda']","Samolot wystartował z Kapsztadu wprawdzie 2 listopada, ale dopiero teraz, czyli po ok. trzech tygodniach poinformowano o tym wydarzeniu. Podróż trwała ponad 5 godzin, podczas której pokonano ponad 4600 kilometrów. Pilot Carlos Mirpuri, który jest również wiceprezesem Hi Fly, relacjonował, że wylądowanie na Białym Kontynencie było możliwe, dzięki wielomiesięcznym przygotowaniom. Airbus został wyczarterowany przez firmę White Desert, która organizuje wycieczki turystyczne na Antarktydę. Wylądował na pasie startowym Wolf's Fang Runway, który został wybudowany przez touroperatora.  „Im chłodniej, tym lepiej” napisał Mirpuri w swoim dzienniku. - Należy dobrze przygotować pas startowy, tak aby widoczne były jego granice i krawędzie. W tym celu wykorzystaliśmy specjalny sprzęt, którym dostosowaliśmy powierzchnie tak, aby osiągnąć jak najlepszy współczynnik hamowania - dodaje pilot. Wykonano płytkie wyżłobienia w tak zwanym niebieskim lodzie, które znacząco skróciły drogę hamowania. Na Antarktydzie nie można z oczywistych powodów liczyć na pomoc nawigacyjną ani systemy naprowadzania do lądowania. Jednakże pas startowy, zbudowany na lodowcu, ma 3000 metrów długości, dlatego też piloci mają sporo czasu na zatrzymanie maszyny.  Dodatkową trudnością jest również wszechobecny lód na południowym kontynencie, który mocno odbija światło słoneczne. Dlatego tak ważne było również, aby piloci posiadali perfekcyjnie dopasowane okulary. Samolot został na Białym Kontynencie nieco ponad 2 godziny, a następnie odleciał z powrotem do Kapsztadu. Lot nie był jednak tylko i wyłącznie eksperymentalny. Na pokładzie znajdowały się potrzebne towary, które miały zostać tam dostarczone oraz 23 osoby - pracownicy ouroperatora, badaczei turyści. W trakcie lądowania Airbus ważył ok. 190 ton.   A340 jest pierwszym tak dużym samolotem, który wylądował na Antarktydzie, ale nie pierwszym samolotem w ogóle. W 1928 roku wylądowała tam jednopłatowa maszyna Lockheed Vega 1. Na pokładzie był wówczas George Hubert Wilkins, australijski pilot wojskowy i odkrywca. Wystartował z lotniska Deception Island, znajdującej się na archipelagu Południowych Szetlandów, u wybrzeży Antarktydy. Takie krótkie loty badawcze były w tamtych latach sposobem na uzyskanie informacji o topografii Białego Kontynentu. CNN przypomina, że do dziś na Antarktydzie nie ma żadnego lotniska, a jedynie 50 lądowisk i pasów startowych, które powstały z inicjatyw stacji badawczych lub międzynarodowych korporacji. Antarktyda jest kontynentem wysuniętym najdalej na południe. Jako jedyny na Ziemi niezamieszkały na stałe i nieeksploatowany gospodarczo. Ponieważ nie wybudowano tam profesjonalnego lotniska, większość osób dociera na Biały Kontynent drogą morską. Większość ludzi i towarów najczęściej dociera z południowych wybrzeży Ameryki Południowej i Afryki. Model A340 jest pierwszym typem europejskiego konsorcjum Airbus, który został wyposażony w cztery silniki. Jest samolotem pasażerskim dalekiego zasięgu. Pierwszy model został skonstruowany 25 października 1991 roku, a ostatni w 2011 r. W konfiguracji 3-klasowej jest w stanie pomieścić 380 pasażerów. Jego maksymalna prędkość przelotowa to 907 km/h. Ten model Airbusa doczekał się 2 generacji - A340-200 i 300 oraz A340-500 i 600. Spośród wszystkich wyprodukowanych modeli 8 uległo wypadkom, w tym 3 śmiertelnym."
Żeglarz portugalski w Australii. Wygląda jak kosmita i może zabić,https://www.national-geographic.pl/artykul/zeglarze-portugalscy-w-australii-wygladaja-jak-kosmici-i-moga-zabic,Unknown,['Przyroda'],"Kiedy w Polsce temperatura spada poniżej 0 st. Celsjusza, w Australii robi się coraz cieplej. W tym roku lato na kontynencie jest wyjątkowo upalne, a to ma swoje konsekwencje w przyrodzie. Na australijskich plażach pojawia się coraz więcej żeglarzy portugalskich, nazywanych także aretuzami. To parzydełkowce, które fascynują turystów i naukowców nie tylko ze względu na swój wygląd. Nie bez powodu są porównywane do kosmitów. Należy jednak pamiętać, że ich parzydełka są groźne dla ludzi. Kontakt ze skórą może skończyć się ogromnym bólem, a w niektórych, rzadkich przypadkach nawet śmiercią. Najbardziej zagrożone śmiercią są małe zwierzęta. Żeglarz portugalski pojawił się plażach Nowej Południowej Walii, Wiktorii, Australii Południowej i Tasmanii. Niewykluczone, że w kolejnych dniach będzie ich jeszcze więcej. Parzydełkowce ewolucyjnie wywodzą się od meduz. Nie potrafią się poruszać, dlatego swobodnie unoszą się w oceanie. Z plaży mogą zabrać je w zasadzie tylko fale. Żeglarzom portugalskim przemieszczanie się ułatwiają... „żagle”, czyli wypełnione gazem pęcherze. Gwoli ścisłości, pojedyncze osobniki to tak naprawdę całe kolonie, które tworzą mniejsze grupy odpowiedzialne za konkretne funkcje życiowe, w tym zdobywanie pokarmu i rozmnażanie. To trochę tak, jakby nasze ręce i nogi funkcjonowały niezależnie od reszty ciała. Każda grupa ma „żagle” skierowane w lewo lub prawo – dzięki temu podczas silnych podmuchów cała populacja nie trafia na ląd. Jellyfish expert @LisaGershwin is both fascinating and hilarious in this frankly terrifying story about bluebottles. https://t.co/R3BW4ED8lq pic.twitter.com/wx6Q2dpz2c Biolodzy podkreślają, że choć żeglarz portugalski może wydawać się uroczym i bezbronnym stworzeniem, to w rzeczywistości jest bardzo niebezpieczny dla ludzi i zwierząt. Trudno przejść obok nich obojętnie na plaży, jednak najlepiej ograniczyć się do patrzenia. Dotykając aretuzy patykiem, narażamy psy, które potem mogą nieświadomie zlizać zagrażający życiu i zdrowiu śluz. Dr Lisa-ann Gershwin przekonała się na własnej skórze, jak atakuje żeglarz portugalski. W ramach zaspokojenia naukowej ciekawości sama dała się oparzyć. Rozdzierający ból porównała do ochlapania rozgrzanym olejem. – To była, bez dwóch zdań, najgłupsza rzecz, jaką kiedykolwiek zrobiłam. Bardzo cierpiałam i byłam bardzo spuchnięta. Nie polecam nikomu tego samego – wspominała w rozmowie z Guardianem. Żeglarz portugalski to utrapienie dla plażowiczów / fot. Getty Images"
Słynny obraz Andy’ego Warhola sprzedany za rekordową kwotę. Ile kosztował?,https://www.national-geographic.pl/artykul/slynny-obraz-andyego-warhola-sprzedany-za-rekordowa-kwote-ile-kosztowal-220510120854,Unknown,['Ludzie'],"Obraz „Shot Sage Blue Marilyn” został namalowany dwa lata po tragicznej śmierci amerykańskiej aktorki, modelki i piosenkarki Marylin Monroe. Po 58 latach od jego stworzenia został sprzedany w nowojorskim domu aukcyjnym Christie’s w zaledwie cztery minuty. Szczęśliwy nabywca wylicytował dzieło za 195,04 mln dolarów. Portret był częścią kolekcji wystawionej na sprzedaż przez fundację Thomasa i Doris Ammannów z Zurychu. Została ona nazwana na cześć szwajcarskiego marszanda i kolekcjonera Thomasa Ammanna oraz jego siostry. Był to wieloletni przyjaciel Warhola, który zmarł na AIDS w 1993 roku. Cały dochód ze sprzedaży ma trafić do na konto fundacji, która pomaga potrzebującym dzieciom. Przed aukcją szacowano, że „Shot Sage Blue Marilyn” zostanie sprzedany za nawet 200 mln dolarów. Można zatem powiedzieć, że Amerykanin Larry Gaosian, który wygrał licytację, kupił obraz za iście „promocyjną” cenę. #AuctionUpdate Andy Warhol’s ‘Shot Sage Blue Marilyn’ breaks the #WorldAuctionRecord for the most expensive 20th century work sold at auction; price realized $195 million pic.twitter.com/kOrIIaeT7J Andrew Warhol urodził się 6 sierpnia 1928 roku w amerykańskim mieście Pittsburgh. Był jednym z najwybitniejszych artystów współczesnych i głównym przedstawicielem pop-artu. Największą popularność przyniosły mu dzieła, które tworzył we wczesnych latach sześćdziesiątych.  Malarz stworzył obrazy, na których widoczne były produkty takie jak zupy w puszce Cambell, które uwielbiał jeść w dzieciństwie oraz butelki Coca-Coli. Idąc za radą swoich przyjaciół, malował to, co kochał najbardziej. Po tragicznej śmierci Marilyn Monroe, postanowił stworzyć serię portretów z wizerunkiem aktorki. Wybrał moment idealny. Na wielkiej fali legendy gwiazdy, wywołał poruszenie swoją sztuką. Jego dzieło stało się istną ikoną pop-kultury, a wyrazistą i przerysowaną Marilyn zna dziś chyba każdy. „Shot Sage Blue Marilyn” zostało namalowane tuszem sitodrukowym i akrylem w 1964 roku. Jest jednym z pięciu portretów amerykańskiej gwiazdy. Bezpośrednią inspiracją Warhola stało się zdjęcie Monroe, które promowało film „Niagara” z 1953 roku. – „Shot Sage Blue Marilyn” to absolutne arcydzieło amerykańskiego pop-artu – powiedział Alex Rotter, kurator sztuki XX i XXI wieku w domu aukcyjnym Christie’s. – Obraz wykracza poza tradycyjne ramy portretu. Całkowicie wyprzedził sztukę i kulturę XX wieku – dodaje Rotter. Swoją nazwę zawdzięcza nietypowemu incydentowi, który wydarzył się w pracowni Warhola. Pewnego razu artystę odwiedziła Dorothy Podber i zapytała, czy mogłaby sfotografować jego obrazy (w języku angielskim shoot oznacza „strzelić"" i potocznie mówi się tak na zrobienie zdjęcia). Warhol zgodził się, a Podber zamiast aparatu wyciągnęła rewolwer i zaczęła strzelać w cztery portrety. Chociaż portret stworzony przez Warhola stał się najdroższym dziełem sztuki XX wieku, to warto pamiętać, że najdroższym obrazem w historii wciąż pozostaje „Zbawiciel świata” (łac. Salvator Mundi) Leonarda Da Vinci. Wizerunek Jezusa namalowany w latach 1506-1513 został sprzedany w 2017 roku za 450,3 mln dolarów. Kupił go książę Badr bin Abdullah, minister kultury Arabii Saudyjskiej."
Burza śnieżna. Czym jest i jak powstaje to zjawisko. Zimowe burze zdarzają się rzadziej niż burze w lecie,https://www.national-geographic.pl/artykul/burza-sniezna-czym-jest-i-jak-powstaje-to-zjawisko-zimowe-burze-zdarzaja-sie-rzadziej-niz-burze-w-lecie,Artur Białek,['Przyroda'],"Burza śnieżna zachwyca tak samo, jak zawieszony w zimowym powietrzu pył diamentowy. Należy jednak pamiętać, że występujące zimą zjawiska burzowe są tak samo niebezpieczne jak te, których możemy doświadczyć latem. O burzach zwykle mówimy w kontekście pory letniej. Nic dziwnego, bo to właśnie wtedy najczęściej występują intensywne opady z silnymi wyładowaniami atmosferycznymi. Należy jednak wyraźnie podkreślić, że niebezpieczne zjawiska burzowe występują przez cały rok, także zimą.  Wiele osób utożsamia burzę śnieżną z intensywnymi opadami śniegu. Mimo że podczas zimowej burzy śnieg rzeczywiście pada obficie, to nie należy mylić tego zjawiska ze zwykłą śnieżycą, która w Polsce jest zjawiskiem dość powszechnym. Żeby można było mówić o wystąpieniu burzy śnieżnej, w zimowej pogodzie muszą wystąpić wyładowania atmosferyczne – doziemne lub chmurowe. Zjawiskom tym towarzyszą intensywne opady śniegu (w niektórych przypadkach pojawia się także grad) i silny wiatr. Mogą rozwijać się jako pojedyncza komórka burzowa, burza wielokomórkowa i linia szkwału. Mówimy tu zatem o specyficznej (ze względu na towarzyszący jej opad atmosferyczny) odmianie burzy adwekcyjnej lub frontowej.  W Polsce, burze śnieżne zwykle są traktowane jako anomalia pogodowa. Nic bardziej mylnego. Meteorolodzy podkreślają, że właściwie każdego roku występują u nas warunki dogodne do rozwoju tego zjawiska. Burze śnieżne w Polsce najczęściej można zaobserwować od października do kwietnia. Dane historyczne udowadniają jednak, że ta specyficzna pogoda może wystąpić także w maju. Oczywiście w zimnych miesiącach burze występują wyraźnie rzadziej niż w ciepłych. Wynika to z faktu, że panujące zimą warunki atmosferyczne są wyraźnie stabilniejsze. Burze śnieżne nie występują często, nie oznacza to jednak, że wraz z końcem pory letniej możemy zapomnieć o gwałtownych wyładowaniach. Dlaczego więc mówi się o nich tak rzadko? Składa się na to kilka czynników: Przytaczając przykłady burz śnieżnych w Polsce, należy wskazać na 2011 rok. W lutym ośrodek niskiego ciśnienia nad Białorusią przyczynił się napływu arktycznego powietrza nad Polskę. W rezultacie, w północnej i we wschodniej części kraju rozwinęło się kilka komórek burzowych. W maju, chłodny front atmosferyczny zapewnił burzę śnieżną w północnej części województwa śląskiego. W grudniu, rozległy układ niskiego ciśnienia znad Skandynawii doprowadził do wystąpienia układu konwekcyjnego na północy kraju.  Najintensywniejsze burze śnieżne ostatnich lat można było zaobserwować w grudniu 2013 roku. Polska znalazła się wówczas w zasięgu dużego poziomego gradientu ciśnienia, co doprowadziło do napływu arktycznych mas powietrza. Wówczas silne wyładowania z intensywnymi śnieżycami pojawiały się na północy, w centrum i na południu kraju. Burze śnieżne powstają w taki sam sposób jak te, które możemy zaobserwować wiosną i latem. Są następstwem chwiejności termodynamicznej i szybkiego spadku temperatury wraz ze wzrostem wysokości, czyli pionowego gradientu temperatury. Istotnym czynnikiem jest też duży gradient ciśnienia, sprowadzający zimne masy powietrza z zachodniej lub północnej części kontynentu. W takich warunkach rozwijają się wysoko wypiętrzone chmury Cumulonimbus, w których powstają wyładowania atmosferyczne. Burza śnieżna może zachwycić jak zimowy pył diamentowy. Nie można jednak zapomnieć, że mówimy tu o niebezpiecznym zjawisku. Aktywność elektryczna burzy w chłodnych miesiącach jest mniejsza niż w okresie letnim. Wówczas, rozwija się też mniej burz niż latem. W miesiącach zimowych, nasza aktywność na świeżym powietrzu jest ograniczona, częściej spędzamy czas w domu lub w pomieszczeniach. Z tego względu, ryzyko wystąpienia niebezpiecznego wypadku jest niższe w sezonie zimowym niż w letnim. Nie zmienia to jednak faktu, że burza śnieżna także stanowi realne zagrożenie dla życia i mienia, nie tylko ze względu na silny wiatr, nagłe pogorszenie widoczności i warunków drogowych. Co robić, gdy rozwinie się to zjawisko? Jeżeli burza śnieżna zastanie nas podczas prowadzenia samochodu, należy niezwłocznie poszukać bezpiecznego miejsca, w którym będziemy mogli zatrzymać pojazd. W trakcie śnieżycy przyczepność kół do nawierzchni gwałtownie spada, a widoczność często nie przekracza 100 m. W takich warunkach kontynuowanie jazdy jest niebezpieczne lub wręcz niemożliwe."
Ile waży neutrino? Naukowcy w końcu zważyli najlżejszą cząstkę elementarną znaną fizyce,https://www.national-geographic.pl/artykul/ile-wazy-neutrino-naukowcy-w-koncu-zwazyli-najlzejsza-czastke-elementarna-znana-fizyce-220216091750,Unknown,"['Odkrycia', 'Kosmos']","Udało nam się precyzyjnie określić, ile waży neutrino – ogłosili badacze z Instytutu Technologicznego Karlsruhe (KIT). Ta nieuchwytna cząstka elementarna od dawna fascynuje fizyków. Pracę naukową niemieckich badaczy opublikowało czasopismo „Nature Physics”. Istnienie neutrina zostało teoretycznie przewidziane w 1930 roku przez Wolfganga Pauliego. Fizyk ten zaproponował istnienie takiej cząstki, by zbilansować energię tzw. rozpadu promieniotwórczego beta. Chodziło o to, że energia neutronu nie odpowiadała sumie energii cząsteczek, które z niego powstawały. To kłóci się z jednym z fundamentów fizyki – zasadą zachowania energii. Pauli wpadł na pomysł, że brakująca część energii unoszona jest przez trudną do wykrycia (a jego zdaniem w ogóle niewykrywalną) cząstkę. Z czasem nazwano ją neutrino. Bardzo długo nie udawało się potwierdzić jej istnienia. Neutrino nie ma ładunku elektrycznego i bardzo słabo oddziałuje z innymi cząstkami. Nie było nawet pewne, czy ma masę. Część fizyków zakładała, że może być w ogóle pozbawione masy, tak jak foton. Inni uważali, że neutrino ma masę, tylko bardzo niewielką. To, czy neutrino ma masę, ma wielkie znaczenie dla teorii fizycznych. Dokładne określenie tej masy pomoże nam lepiej zrozumieć Wszechświat. Jak jednak można zważyć cząstkę elementarną, która prawie nie wchodzi w interakcje z resztą materii, z której jesteśmy zbudowani my i nasze przyrządy pomiarowe? Neutrina nieustannie przenikają przez nas jak duchy. Aby mieć pewność, że jedno neutrino zostanie zatrzymane, należałoby na jego drodze ustawić płytę ołowiu o grubości jednego roku świetlnego (9,5 bilionów kilometrów). Do wykrywania istnienia neutrin służą ogromne detektory, ukryte głęboko pod powierzchnią ziemi. Zważenie neutrina to cel międzynarodowego projektu KATRIN, którym kieruje Instytut Technologiczny Karlsruhe. W przedsięwzięciu biorą udział badacze z sześciu krajów, m.in. z USA, Hiszpanii, Czech i Rosji. Uczeni wykorzystują zjawisko rozpadu promieniotwórczego beta, zachodzącego w atomach izotopu wodoru zwanego trytem. KATRIN to aparatura badawcza o długości 70 m. W jej skład wchodzi źródło trytu oraz ogromny spektrometr, który precyzyjnie mierzy właściwości elektronów powstających podczas rozpadu beta. Eksperyment zaczął się w 2019 r. i gromadzi coraz dokładniejsze dane. – Teraz udało nam się ograniczyć zakłócenia i wyodrębnić czysty sygnał. W ten sposób osiągnęliśmy nowe rezultaty – mówi prof. Christian Weinheimer z Westfalskiego Uniwersytetu Wilhelma w Münsterze, rzecznik KATRIN. Masy cząstek elementarnych określa się w jednostkach zwanych elektronowoltami (eV). W fizyce cząstek najczęściej operuje się wielokrotnościami tej jednostki:  tysiącami (keV), milionami (MeV), miliardami (GeV) czy bilionami (TeV). Oto masy niektórych cząstek elementarnych: Neutrino jest jednak tak lekkie, że jego masa wynosi mniej niż jeden elektronowolt. Dlatego tak trudno było ją dokładnie zmierzyć. Naukowcy prowadzący eksperyment KATRIN ogłosili, że masa neutrina wynosi nie więcej niż 0,8 eV. – Po raz pierwszy udało się zejść w pomiarach poniżej granicy jednego elektronowolta. To ekscytujące osiągnięcie – komentuje John Wilkerson z Uniwersytetu Karoliny Północnej, jeden z uczonych zaangażowanych w KATRIN."
"Tajemnica upadku ludu Hopewell rozwiązana? Ich ziemię zniszczyła kometa, twierdzą naukowcy",https://www.national-geographic.pl/artykul/tajemnica-upadku-ludu-hopewell-rozwiazana-ich-ziemie-zniszczyla-kometa-twierdza-naukowcy-220203105949,Unknown,"['Historia', 'Kosmos']","Kulturę Hopewell tworzyli rdzenni mieszkańcy Ameryki Północnej. Tereny, które kiedyś zamieszkiwali, dziś znajdują się w granicach wschodnich stanów USA – Ohio, Michigan i Pensylwanii. Za okres rozkwitu kultury Hopewell przyjmuje się lata od 200 r.p.n.e. do ok. 500 r.n.e. 1500 lat temu społeczność Hopewell podzieliła się na mniejsze grupy i na dobre rozproszyła, zasiedlając sąsiednie tereny, stopniowo przejmując zwyczaje innych miejscowych ludów, lub tworząc własne tradycje.  Przyczyna upadku kultury Hopewell od dawna są przedmiotem debaty wśród historyków. Jedni wskazują na wojnę z innymi kulturami, inni na zmiany klimatu. Nowe badanie sugeruje jednak, że prawdziwy powód był o wiele bardziej dramatyczny i mniej przewidywalny, niż dotychczas sądzono. Na tereny Hopewell spadły bowiem fragmenty komety, która uderzyła w Ziemię. Dowody na uderzenie komety znaleźli naukowcy pracujący na jednym z 11 stanowisk archeologicznych powiązanych z kulturą Hopewell. W trakcie wykopalisk natrafili na niezwykłą koncentrację irydu i platyny – związków świadczących o uderzeniu meteorytów lub komet. Co więcej, warstwa węgla drzewnego odkryta w miejscu wykopalisk wskazuje na „intensywny okres wysokiej temperatury”, innymi słowy – duży pożar. – Zdarzenia kosmiczne, takie jak uderzenia asteroid i wybuchy komet, pozostawiają po sobie duże ilości rzadkiego pierwiastka, znanego jako platyna. Problem w tym, że platyna występuje również w przypadku erupcji wulkanicznych. Dlatego szukaliśmy również innego rzadkiego pierwiastka występującego w zderzeniach kosmicznych – irydu – wyjaśnia antropolog dr Kenneth Tankersley z Uniwersytetu Cincinnati w Ohio. W wykryciu tych pierwiastków pomógł naukowcom nowoczesny sprzęt – skaningowy mikroskop elektronowy i spektrometr rentgenowski z dyspersją energii. Dzięki wykorzystaniu innowacyjnej technologii, badacze zidentyfikowali miejsce o największej koncentracji platyny i irydu. Następnie pobrali próbki osadu i poddali je datowaniu radiowęglowemu. Szacunki wykazały, że kosmiczne zderzenie miało miejsce między 252 r. a 383 r. Znane zapisy historyczne pokazują, że w tym samym okresie udokumentowano 69 komet bliskich Ziemi. Wyniki badania sugerują, że na tereny należące do kultury Hopewell spadły liczne fragmenty komety, która weszła w atmosferę Ziemi. Uderzenia wywołały pożary, które – zgodnie z szacunkami naukowców – mogły objąć nawet 23 828 kilometrów kwadratowych. To wydarzenie musiało mieć „głęboki i niszczycielski wpływ na lokalne środowisko” – podali autorzy. Choć uderzenie komety mogło być główną przyczyną upadku kultury Hopewell, to nie stało się nią natychmiast. Wcześniejsze wykopaliska ujawniły, że rdzenni mieszkańcy tych terenów zbierali fragmenty meteorytów i włączali je do swojej biżuterii i instrumentów. Co więcej, nieopodal jednego z najważniejszych ośrodków Hopewell (znanego obecnie jako Milford Earthworks) zbudowano kopiec w kształcie komety. 
Grafika przedstawiająca Milford Earthwork i kopiec w kształcie komety / (fot. za PLOS One/Research Gate) Wysoce prawdopodobne, że zniszczenia po wybuchu z czasem okazały się na tyle dotkliwe, że uniemożliwiły dalsze funkcjonowanie ludzi w tym miejscu. Kryzys zmusił ich do rozproszenia i poszukiwania nowych siedlisk. Autorzy badania planują przeprowadzenie kolejnych analiz i wykopalisk, które mogłyby pomóc w zrozumieniu, w jaki sposób deszcz meteorytów wpłynął na kulturę Hopewell i czy rzeczywiście był dla niej „ostatecznym ciosem”. Co ciekawe, choć naukowcy dopiero teraz natrafili na twarde dowody potwierdzające uderzenie komety, to historia o wydarzeniach sprzed 1500 lat jest zawarta w licznych przekazach plemiennych. Rdzenne ludy, które mogą wywodzić się od kultury Hopewell, posiadają w swojej tradycji przypowieści o spadającym Słońcu i ognistym wężu. – Plemię Miami posiada opowieść o rogatym wężu, który przeleciał po niebie, zrzucając kamienie na ziemię, zanim sam spadł do rzeki. Shawnee wspominają o „podniebnej panterze”, która miała moc burzenia lasów. Mówi się też o dniu, w którym Słońce spadło z nieba – opisuje dr Tankersley."
Piramida Majów zbudowana z wulkanicznej skały. Sensacyjne odkrycie archeologów,https://www.national-geographic.pl/artykul/archeolog-odkryl-tajemnice-jednej-z-piramid-majow-dlaczego-zostala-zbudowana-ze-skal-wulkanicznych,Unknown,"['Historia', 'Ludzie']","W połowie pierwszego tysiąclecia naszej ery na terenie dzisiejszego San Andrés w Salwadorze, miała miejsce jedna z pięciu największych erupcji ostatnich 10 tys. lat – wybuch wulkanu Ilopango. Strumienie lawy ciągnęły się na kilkadziesiąt kilometrów, a pyły i dym docierały do wielu odległych miejsc. Niedawne badania podają nawet, że na skutek erupcji do atmosfery trafiła tak duża ilość popiołu, że doprowadziło to do ochłodzenia klimatu na półkuli północnej. Po wybuchu okolica wulkanu została całkowicie zniszczona, a zasiedlający ją Majowie – przynajmniej ci, którym udało się przeżyć katastrofę – musieli porzucić swoje domy, bo pola uprawne i osady pokryła półmetrowa warstwa popiołu. A przynajmniej tak sądzono do tej pory. Ostatnie badania archeologiczne pokazały bowiem, że choć ziemia nie nadawała się do uprawiania, to Majowie dość szybko wrócili na miejsce katastrofy. Dr Akira Ichikawa, archeolog z Departamentu Antropologii na Uniwersytecie Kolorado w Boulder, odkrył, że jedna z piramid zbudowanych przez Majów mogła być pomnikiem mającym upamiętniać wybuch Ilopango. Mowa o piramidzie schodkowej znanej jako Campana (inaczej La Campana), położonej zaledwie 40 km od wulkanu, w dolinie Zapotitán. Nowa analiza starożytnej konstrukcji wykazała, że Majowie do jej budowy wykorzystali nie tylko kamienne bloki, ale też fragmenty wycięte z tefry – skały powstałej z materiałów wyrzuconych przez wulkan, w tym popiołu wulkanicznego, piasku, lapilli czy bomb wulkanicznych. Piramida Majów Campana spoczywa na wysokiej na 6 metrów platformie o wymiarach 80 m x 55 m. Cała konstrukcja ma około 13 metrów wysokości. Na platformę – jako najważniejszą część budynku – składają się m.in. cztery tarasy i szeroka klatka schodowa. Dr Ichikawa uważa, że to pierwszy „budynek publiczny” wzniesiony w dolinie San Andrés po erupcji Ilopango. – Jest to pierwszy dowód na to, że materiały wulkaniczne zostały użyte do budowy piramidy Majów i może odzwierciedlać duchowe znaczenie wulkanów w ich kulturze – stwierdził dr Ichikawa. Dodał, że odkrycie udowadnia, iż Majowie wracali w pobliże wulkanu o wiele szybciej po wybuchu, niż dotychczas uważano. Naukowcy od lat debatują nad dokładną datą erupcji Ilopango, a większość przyjmuje, że doszło do niej między 270 a 400 rokiem naszej ery. Jednak niedawne datowanie radiowęglowe pni drzew z Salwadoru zasugerowało, że najbardziej prawdopodobną datą jest rok 539 – mówi dr Ichikawa. Przyjmując tę datę za wyjściową, naukowiec porównał ją z datą powstania piramidy, którą oszacował na podstawie analizy próbek różnych materiałów użytych do jej budowy. Datując piramidę na okres od 545 do 570 r. n.e., dr Ichikawa sugeruje, że Majowie powrócili na miejsce wybuchu już w ciągu pięciu lat po katastrofie. Dotychczas uważano, że na tereny w pobliżu wulkany nikt nie zapuszczał się przez stulecia po erupcji. Co skłoniło starożytnych by powrócić na jałową, pokrytą popiołem i potencjalnie niebezpieczną ziemię? Być może ich wierzenia – uważa naukowiec i odnosi się do innej znanej historii, erupcji wulkanu Loma Caldera. Ok. 590 roku wybuch doszczętnie zniszczył osadę Cerén, której historia sięgała 1200 roku p.n.e. Badania wykazały, że w ciągu kilku godzin wioska została pokryta grubą nawet na 8 m warstwą popiołu. Jednak ludność prawdopodobnie zdołała opuścić osadę, ponieważ wykopaliska nie ujawniły żadnych ludzkich szczątków. Z Cerén prowadzi charakterystyczna „biała droga” zwana sacbé, która swoją nazwę zawdzięcza użytemu do jej budowy wapieniowi. W drodze także znaleziono fragmenty tefry. – W sacbé tefra z mogła być postrzegana jako mająca potężne znaczenie religijne lub kosmologiczne ze względu na swoje wulkaniczne pochodzenie. Tefra obecna w piramidzie Campana mogła mieć podobne znaczenie – uważa dr Ichikawa. Źródło: Antiquity"
W Turcji odkryto największe podziemne miasto na świecie. Kto ukrywał się w Matiate?,https://www.national-geographic.pl/artykul/w-turcji-odkryto-najwieksze-podziemne-miasto-na-swiecie-kto-ukrywal-sie-w-matiate-220504101503,Unknown,['Odkrycia'],"Przez pandemię część prac wykopaliskowych na świecie została wstrzymana. Wygląda jednak na to, że archeolodzy, a na pewno część z nich, wrócili już do pracy. Coraz częściej dowiadujemy się o kolejnych przełomowych odkryciach. Do takich zalicza się ogromne podziemne miasto odnalezione w Turcji. W Midyat bardziej spostrzegawczy od archeologów okazali się jednak konserwatorzy zabytków. Badacze przypuszczają, że odkryte podziemne miasto może być największym tego typu kompleksem na świecie. Do tej pory dotarli jedynie do około 3% całej jego powierzchni. Prace cały czas trwają, a archeolodzy odkrywają kolejne ukryte przejścia i pomieszczenia oraz przedmioty datowane na II i III wiek n.e. Podziemne miasto od wieków znajdowało się pod fundamentami Midyat w południowo-wschodniej Turcji. Starożytne miasto chętnie odwiedzają turyści. Dzięki bogatej historii i zachowanej historycznej architekturze często jest porównywane do skansenu. Midyat zyskało nową atrakcję turystyczną. / fot. Anadolu Agency / Getty Images Konserwatorzy zabytków odkryli wejście od podziemnego kompleksu korytarzy przez przypadek. Podczas prowadzenia prac porządkowych na ulicach miasta, zauważyli wejście do jaskini, które zaprowadziło ich do ukrytego miejsca. Niespodziewane odkrycie zachwyciło archeologów. Teraz to oni badają Matiate. Tak właśnie nazwano podziemne miasto, co można tłumaczyć jak „miasto jaskiń”. Gani Tarkan, dyrektor Muzeum Mardin, cytowany przez serwis „All That’s Interesting”, mówi, że miasto pod miastem zachowało się nietknięte przez ostatnie 1900 lat. Jak przypuszcza, w czasach świetności podziemne komnaty zamieszkiwało około 70 tys. ludzi. – Pierwszym zastosowaniem tego miejsca była kryjówka. Jak wiadomo, w II wieku chrześcijaństwo nie było powszechną religią. Chrześcijańskie rodziny chroniły się w podziemnych miastach, żeby uniknąć prześladowania przez Rzymian – kontynuuje naukowiec. Archeolodzy przypuszczają, że Matiate to największe podziemne miasto na świecie / fot. Anadolu Agency / Getty Images Podziemne miasta nie były czymś rzadkim. Do tej pory na terenie obecnej Turcji archeolodzy odkryli ich ponad 40. Żadne z nich nie przypomina jednak Matiate. I chodzi tu nie tylko o wymiary, ale też o to, że inne nie powstawały pod innymi tętniącymi życiem miastami. Midyat zostało zasiedlone w czasach imperium asyryjskiego, około 900 r. p.n.e., i było rządzone kolejno przez Aramejczyków, Persów, Greków, Rzymian, Bizantyjczyków i Turków. Do tej pory najbardziej znanym podziemnym miastem w Turcji było Derinkuyu w Kapadocji. Co ciekawe, również zostało odkryte przypadkowo. W 1963 r. podczas remontu domu właściciel odkrył tunel prowadzący do zawiłego labiryntu jaskiń znajdujących się na różnych głębokościach pod ziemią. Naukowcy szacują, że historia tej podziemnej metropolii sięga VII wieku p.n.e. W podziemnym mieście Derinkuyu żyło nawet 20 tys. ludzi / fot. REDA&CO / Getty Images"
Astronomowie potwierdzają: Ziemi towarzyszy druga planetoida trojańska. Co wiemy o tym tajemniczym obiekcie?,https://www.national-geographic.pl/artykul/astronomowie-potwierdzaja-ziemi-towarzyszy-druga-planetoida-trojanska-co-o-niej-wiemy-220202105559,Unknown,['Kosmos'],"Asteroida 2020 XL5, jak wskazuje nazwa, po raz pierwszy została zaobserwowana w 2020 roku przy użyciu teleskopu Pan-STARRS 1 na Hawajach. Początkowo uważano, że to kosmiczna skała, która mogła przypadkowo znaleźć się na ziemskiej orbicie. Jednak astronom amator Tony Dunn postanowił prześledzić jej lot i obliczyć trajektorię. Wyniki sugerowały, że 2020 XL5 może być planetoidą trojańską, jednak potwierdzenie tego faktu wymagało długotrwałych obserwacji. Planetoidy trojańskie (zwane także trojańczykami) to asteroidy, które dzielą orbitę z większymi ciałami planetarnymi Układu Słonecznego. Po raz pierwszy terminu tego użyto w odniesieniu do obiektów krążących wokół Słońca po orbitach bardzo podobnych do orbity Jowisza. Do dzisiaj zidentyfikowano ponad 10 tys. trojańczyków Jowisza. Dowiedziono, że podobne ciała towarzyszą również innym planetom, choć nie tak licznie. W identyfikacji planetoid trojańskich kluczowe jest ich położenie względem planet. Trojańczyki można bowiem znaleźć w tzw. punktach Lagrange'a, szczególnie w punktach L4 i L5. Punkty Lagrange’a to takie miejsca w układzie dwóch ciał powiązanych grawitacją (np. Ziemi i Słońca), w których ich siły grawitacyjne się równoważą. Ten punkt równowagi może bezpiecznie zatrzymać i „transportować” obiekt o małej masie. Dodajmy, że wystrzelony niedawno teleskop Webba jest zawieszony w punkcie L2 układu Ziemia–Słońce. 
Punkty Lagrange’a w układzie Ziemia–Słońce / (fot. NASA/WMAP Science Team) Nowo opisana planetoida trojańska Ziemi jest zawieszona w punkcie L4. To oznacza, że podróżuje wokół Słońca po orbicie zbliżonej do orbity Ziemi, ale 60 stopni przed nami. W przeliczeniu na kilometry daje to dystans ponad 160 mln km. 2020 XL5 jest dopiero drugą znaną planetoidą trojańską Ziemi. Pierwsza to 2010 TK7 – stosunkowo niewielki obiekt, mierzący zaledwie 300 metrów średnicy. To prawie cztery razy mniej od nowo opisanej asteroidy, której średnica wynosi 1180 metrów, zgodnie z obserwacjami Southern Astrophysical Research Telescope (SOAR). – Dane z SOAR pozwoliły nam też na wykonanie pierwszej analizy fotometrycznej obiektu. Wykazała ona, że 2020 XL5 jest prawdopodobnie planetoidą typu C – mówi astronom Toni Santana-Ros z Uniwersytetu w Alicante w Hiszpanii, jeden ze współautorów badania. Planetoidy typu C są bogate w węgiel i związki węgla, a przy tym bardzo ciemne (mają niskie albedo). Uważa się je za najczęściej spotykane planetoidy i jedne z najstarszych obiektów w Układzie Słonecznym. Ich skład jest podobny do materii, z której powstały inne ciała niebieskie. Ta ich charakterystyka sprawia, że planetoidy typu C są atrakcyjnym celem badań. Ich analiza mogłaby rzucić nowe światło na historię wczesnego Układu Słonecznego i formowania się planet. Niestety, 2020 XL5 może znacznie wychylać się z ziemskiej orbity, przecinając nawet orbitę Wenus, a momentami zbliżając się do orbity Marsa. Ten jej nieregularny ruch może utrudnić wysłanie w jej kierunku misji badawczej – twierdzą naukowcy. Plany wysłania sondy, a nawet misji załogowej w kierunku planetoidy trojańskiej pojawiły się już po roku 2011, kiedy to opisano pierwszego trojańczyka Ziemi. Jak na razie, żadna tego typu misja nie została zatwierdzona, ale autorzy mają nadzieję, że w przyszłości takie przedsięwzięcie stanie się realne. Odkrycie 2020 XL5 może pomóc w zidentyfikowaniu kolejnych trojańczyków. Tym bardziej, że obserwacje wykazały, że planetoida nie trafiła na ziemską orbitę w ostatnich latach, a mogła podróżować na niej już od dawna. – Jeżeli będziemy w stanie odkryć więcej trojańczyków Ziemi, a niektóre z nich będą mieć orbity o mniejszym nachyleniu [niż 2020 XL5], dotarcie do nich może stać się tańsze niż na Księżyc. Będą mogły więc stać się idealną bazą do zaawansowanej eksploracji Układu Słonecznego, a nawet źródłem cennych zasobów – mówi współautor badania Cesar Briceño. Co ciekawe, planetoida trojańska nie zostanie z nami na zawsze. Z szacunków naukowców wynika, że 2020 XL5 uwolni się z grawitacyjnej bańki L4 za ok. 4 tys. lat, aby dalej zwiedzać przestrzeń Układu Słonecznego. Na pocieszenie pozostanie z nami 2010 TK7, która, ze względu na swoje mniejsze rozmiary, może utrzymywać się w pobliżu Ziemi nawet przez kolejne 15 tys. lat."
"Sylur - jeden z okresów ery paleozoicznej. Sprawdź, ile wiesz o tym okresie",https://www.national-geographic.pl/artykul/sylur-jeden-z-okresow-ery-paleozoicznej-najwazniejsze-informacje,Marta Trojniar,"['Historia', 'Przyroda']","Paleozoik to najstarsza era franeozoiku. Dzieli się on aż na sześć okresów, a jednym z nich jest właśnie sylur. Jego nazwa pochodzi od angielskiego słowa „silurian” i nawiązuje do celtyckiego plemienia sylurów, którzy kiedyś zamieszkiwali Anglię i Walię. Wydzielenie systemu i nadanie mu nazwy zawdzięczamy brytyjskiemu geologowi i stratygrafowi, Roderickowi Murchisonowi, który w 1835 badał osady na terenach Anglii i Walii. Dolną granicę syluru wyznacza pojawienie się graptolitów, wymarłych już dziś zwierząt zaliczanych do strunowców. Na początku okresu poziom mórz podniósł się, co było efektem topnienia lądolodu, jednak na skutek orogenez pod koniec syluru z powrotem opadł, co znów przyczyniło się do wyginięcia różnych gatunków. Czas trwania syluru to około 24 miliony lat. Okres ten rozpoczął się około 443 milionów lat temu i trwał do 419 milionów lat temu. Sylur dzieli się dodatkowo na cztery epoki – landower, wenlok, ludlow i przydol. Trzy pierwsze nazwy pochodzą z Walii, czwarta - przydol - z Czech. Sylur to czas stabilnego klimatu. Zlodowacenie, które spowodowało wymieranie ordowickie, dobiegło końca. Ocieplenie i podniesienie się poziomu mórz, pozwoliło odrodzić się niektórym organizmom żyjącym jeszcze w poprzednim okresie, choć bioróżnorodność morskiej fauny nie była aż tak duża jak wcześniej.  Na początku syluru, świat wyglądał zupełnie niepodobnie to tego, co znamy teraz. Lądy były puste. Nie było na nich nie tylko życia, ale też nawet gleby. Padające deszcze wsiąkały w skały i szybko parowały. Rzeki i jeziora stanowiły rzadkość. Również wzmożona aktywność wulkaniczna i silne wiatry, dość charakterystyczne dla tego okresu, sprawiały, że lądy nie były zbyt przyjaznym miejscem dla żywych organizmów. Mimo tego, to właśnie sylur jest okresem, który uznaje się za początek życia na lądach. Choć już wcześniej miały miejsce pierwsze próby ich zasiedlenia przez żywe organizmy, to dopiero w sylurze pojawiły się bardziej złożone zwierzęta i rośliny lądowe. Rozmieszczenie lądów i mórz w sylurze, było zupełnie niepodobne do tego, które znamy dzisiaj. Na półkuli południowej znajdował się ogromnych rozmiarów paleokontynent Gondwany, w którego skład wchodziły dzisiejsza Afryka, Ameryka Południowa, Indie, Australia oraz Antarktyda. Mniejszymi kontynentami były Laurencja, obejmująca część Ameryki Północnej i Grenlandii, a także Baltika – obszar współczesnej platformy wschodnioeuropejskiej obejmujący swoim zasięgiem m.in. obszary dzisiejszej wschodniej Polski. Z Baltiką sąsiadował też maleńki kontynent Awalonia. Istniało jeszcze kilka niewielkich kontynentów, np. Syberia. W sylurze wciąż miały miejsce zapoczątkowane jeszcze w późnym kambrze ruchy górotwórcze, nazywane orogenezą kaledońską. Jej kulminacją była kolizja Laurencji z Baltiką i wypiętrzenie gór w zachodniej części dzisiejszego Półwyspu Skandynawskiego. Pod koniec syluru oba kontynenty, a także pobliska Awalonia, połączyły się ze sobą, tworząc jeden większy kontynent nazwany Laurusją.  Po glacjale w późnym ordowiku, klimat syluru był stosunkowo ciepły, szczególnie na Laurencji. Świadczyć o tym może duże rozprzestrzenianie się struktur węglanowych, podobnych do raf. Chłodniejsze warunki panowały na Gondwanie, która była położona bliżej bieguna południowego."
Krzywa wieża w San Francisco? Millenium Tower odchyla się o 7 cm rocznie,https://www.national-geographic.pl/artykul/krzywa-wieza-w-san-francisco-millenium-tower-odchyla-sie-o-7-cm-rocznie,Unknown,['Nauka'],"Piza ma swoją Krzywą Wieżę, a San Francisco… krzywy drapacz chmur. Z tą różnicą, że w Millenium Tower mieszkają ludzie. Millenium Tower (197 m) to najwyższy budynek mieszkalny w San Francisco. Prace budowlane zakończyły się w 2009 r. Zanim luksusowa inwestycja została oddana do użytku (kosztowała ponad 350 milionów dolarów), wszystkie apartamenty wykupili milionerzy, gwiazdy sportu i przedstawiciele branży IT. Jeszcze kilka lat temu mogli być dumni z tego, że mieszkają w jednym z najbardziej prestiżowych miejsc w Kalifornii. Obecnie luksusowy adres nie cieszy się jednak najlepszą prasą, a ceny apartamentów znacznie straciły na wartości. To dlatego, że konstrukcja dosłownie zapada się w ziemi, a dodatkowo odchyla. Mieszkańcy po raz pierwszy zauważyli pęknięcia ścian w sąsiednim 12-piętrowym budynku w 2016 r. Od tamtej pory Millenium Tower odchylił się o prawie 61 cm na zachód, 20 cm na północ i osiadł w ziemi na głębokość ponad 45 cm. Nad ustabilizowaniem konstrukcji w pionie pracuje już zespół inżynierów, jednak drapacz chmur będzie odchylał się jeszcze przez kilka kolejnych miesięcy. Do września 2022 r. wokół apartamentowca mają zostać wybudowane pale wsporcze z betonu i stali. Projekt naprawy będzie kosztował 100 milionów dolarów. Millenium Tower ma przestać się odchylać we wrześniu 2022 r. / fot. Getty Images Według Ronalda Hamburgera, głównego inżyniera projektu stabilizacji Millenium Tower, tempo przechylania się budynku zwolniło. Pojawiły się jednak wahania od września do grudnia 2021 r. W tym czasie prace zostały wstrzymane, ponieważ obawiano się, że w rzeczywistości mogą pogarszać problem. Warto wspomnieć, że przechylanie się budowli nie jest czymś niespotykanym w architekturze. Ten sam problem na mniejszą skalę dotyczy między innymi wieży zegarowej Big Ben w Londynie. Hamburger podkreśla, że Millenium Tower jest bezpieczny dla mieszkańców i taki pozostanie. – Przeprowadziłem analizy, które wskazują, że budynek może przechylić się 170 cm na zachód i 76 cm na północ, zanim zostanie zagrożona jego odporność na trzęsienia ziemi – powiedział w rozmowie z CNN. Jak dodaje, nawet przy takim przechyleniu Millenium Tower byłby bezpieczniejszy od większości budynków w San Francisco, ale to niezgodne z obowiązującym kodeksem budowlanym. Kto zawinił w tym przypadku? Prawdą jest, że San Francisco to dość trudny teren do budowy ze względu na piaszczyste podłoże. Mimo to co roku powstają tam nowe inwestycje. Po pierwszych pęknięciach ścian zakładano, że Millenium Tower zapadnie się maksymalnie na głębokość 15 cm. Inżynierowie musieli najprawdopodobniej popełnić błąd jeszcze na etapie pierwszych obliczeń."
Jak się rodzą zwierzęta? 8 niezwykłych porodów,https://www.national-geographic.pl/artykul/jak-sie-rodza-zwierzeta,Joanna Nikodemska,['Przyroda'],"Koniki morskie (pławikoniki) to zbiorcza nazwa 40 gatunków ryb z rodziny igliczniowatych, przypominających koniki szachowe. Nie mają łusek, pływają w pionie, a ciąża i poród to u nich męska rzecz. Zaczyna się romantycznie. Każdego poranka samiec i samiczka spotykają się, by razem... potańczyć, wzmacniając przy tym swoją więź i oceniając wzajemny potencjał reprodukcyjny. W trakcie tańca zmieniają kolory, czasem splątują się ogonkami. W pewnym momencie samiczka za pomocą pokładełka (odpowiednik penisa) składa w torbie lęgowej samca ikrę. Liczba jajeczek różni się w zależności od gatunku i może wynosić od pięciu sztuk do dwóch tysięcy. W miarę jak jajeczka dojrzewają, brzuch samca pęcznieje. Gdy dochodzi do porodu, rytmiczne skurcze wyrzucają całe chmary młodych, które są miniaturkami dorosłych. Niemal od razu po porodzie para pławikoników przystępuje do ponownej kopulacji. Około 15–20 proc. węży i jaszczurek należy do gatunków żyworodnych; np. boa dusiciel, anakonda czy mieszkająca w Polsce jaszczurka żyworódka. – Co ciekawe, żyworodność może być fakultatywna, czyli zmieniać się w obrębie jednego gatunku w zależności od warunków, w których żyje. Saiphos equalis, australijskie jaszczurki z rodziny scynków, są tego dobrym przykładem. Scynki mieszkające nad morzem, w ciepłym klimacie, składają jaja, a te z chłodniejszych obszarów wyżynnych rodzą żywe młode. Dzieje się tak dlatego, że łagodniejszy klimat sprzyja inkubacji jaj, natomiast w zimniejszych warunkach noszenie potomstwa wewnątrz ciała daje lepszą gwarancję na przetrwanie, choć jest kosztowniejsze z energetycznego punktu widzenia – mówi zoolożka dr Joanna Bagniewska. Młode grzbietorody opuszczają plecy matki po przeobrażeniu, które następuje 11–13 tygodni od zapłodnienia. Na koniec samica zrzuca wylinkę wraz z pozostałościami po jamkach lęgowych. / fot. Getty Images Żyworodne gatunki nie występują u ptaków, żółwi i krokodyli, lecz można je spotkać u płazów. Jednym z nich jest grzbietoród amerykański żyjący w wodach Ameryki Południowej. Aby zwabić samiczkę, samiec nie kumka jak nasze żaby. Używa specjalnej kości w gardle, by tykać jak zegar. Gdy partnerka się znajdzie, siada na jej grzbiecie i wyciska z niej jajeczka. Musi je przechwycić, zanim wpadną do wody i zginą. Wyginając się i turlając przetacza setkę jajeczek między swoim brzuchem a grzbietem partnerki, zapładnia je i dociska do pleców samiczki, by się przykleiły. Po kilku dniach skóra jej grzbietu staje się gąbczasta, jajeczka się w niej zapadają, wnikając pod powierzchnię. W powstałych dołeczkach przechodzą kolejne etapy rozwoju. W czwartym tygodniu powstają kijanki, które uczą się pływać w otaczającej każdą jamkę kropli płynu. Po kilku tygodniach tracą ogonki, wyrastają im nogi. Przez cały ten czas są bezpieczne, bo mama ma je na oku (czyli na plecach). Rozmnażanie torbaczy wygląda jak ideał, choć rodzą na dwie raty. Samica kangura rudego na przykład w ciąży chodzi przez 33 dni, a potem wylizuje na swoim podbrzuszu ścieżkę prowadzącą do torby. Płód wielkości fasolki opuszcza jej drogi rodne nagi, ślepy i niedołężny. Nie ma jeszcze nóg, niewiele jego narządów tak naprawdę działa, mimo to udaje mu się rzecz niebywała. Kierując się węchem i za pomocą niedorozwiniętych łap wpełza do torby, gdzie przyczepia się do matczynego sutka.  Ponieważ kangury nie wykształciły łożyska, samica rodzi maleńki niewykształcony płód. Udaje mu się wpełznąć do torby, gdzie przysysa się do sutka (pełni on rolę zewnętrznej pępowiny) i dalej rozwija / fot. Getty Images Ten nabrzmiewa i przez 33 tygodnie pełni funkcję zewnętrznej pępowiny. W tym czasie skład mleka będzie się zmieniał, by jak najlepiej dostosować się do potrzeb kangurzego dziecka. Gdy młody kangur się rozwinie i osiągnie wagę 2–4 kg, odrywa się od gruczołów sutkowych i opuszcza worek lęgowy. Przez jakiś czas będzie jeszcze do niego wracał, aż w końcu przestanie się mieścić. Kolejne dziecko może przyjść na świat nawet gdy poprzednie jeszcze pije mleko (kangurzyca ma cztery sutki). Rozwój zarodka może też zostać wstrzymany na jakiś czas, dopóki poprzednie dziecko nie podrośnie. Ryby zwane pyszczakami, głównie z rodziny pielęgnicowatych, wydają swoje potomstwo na świat gębą (stąd ich inna nazwa – gębacze). Podczas tarła samiczka składa jaja, samiec je zapładnia, po czym ona szybko zbiera je do pyska. Będzie je inkubować, dopóki nie wylęgną się z nich młode. Chociaż jest to spore poświęcenie (w tym czasie ryba niczego nie je), taka taktyka umożliwia zmniejszenie liczby składanych jaj do kilkudziesięciu lub kilkunastu sztuk! Nawet gdy narybek już się wykluje, nadal przebywa w paszczy rodzica (u niektórych gatunków inkubuje ojciec), który wypuszcza swe potomstwo tylko na chwilę, by się pożywić. Jaja – a potem także małe rybki – przebywając w takim schronieniu, nie są narażone na ataki drapieżników. A co za tym idzie, mają większą szansę na przeżycie. Najbardziej bolesne i niebezpieczne porody są udziałem hien. To ekstremalny przykład tego, jak się rodzą zwierzęta. Krokuty cętkowane (bo taka jest ich obecna naukowa nazwa) tworzą matriarchalne klany, którym przewodzi samica alfa. Najbardziej niezwykłą cechą tych zwierząt wcale nie jest „śmiech”, lecz łechtaczki zwane pseudopenisami, gdyż osiągają długość 18 cm. Za ich pomocą hieny oddają mocz, kopulują i… rodzą! „Kanał pseudopenisa jest zdecydowanie za wąski i dlatego zwykle podczas porodu ulega przerwaniu. Rany goją się tygodniami i to przy optymistycznym założeniu, bo bardzo duży odsetek samic, które rodzą po raz pierwszy, umiera z powodu powikłań powstałych w okresie gojenia się rany” – pisze lekarz weterynarii Marta Alicja Trzeciak w książce „Czy słonie dają klapsy? Fascynujące rodzicielstwo zwierząt”. Pierwszego porodu nie przeżywa 65–70 proc. młodych hien oraz 18 proc. matek. Wszystko przez to, że dzieci rodzą się przez przypominającą penis łechtaczkę / fot. Getty Images Komplikacje dotyczą też dzieci, aż 65–70 proc. rodzonych przez pierworódki nie przeżywa – przejście przez kanał pseudopenisa trwa zbyt długo i noworodek umiera z powodu niedotlenienia. Po studniowej ciąży na świat przychodzą z reguły dwie małe hieny (wyjątkowo trzy). Maluchy mają od razu otwarte oczy i są wyposażone w spore zęby. To przystosowanie do walki o przetrwanie, ponieważ hieny zaczynają walczyć ze swym rodzeństwem wkrótce po narodzinach. Jak nietrudno się domyślić, nie tylko poród hien jest niezwykle bolesny – seks też do przyjemnych nie należy. „Podczas stosunku mniejszy, słabszy i podległy samiec musi jakimś cudem wprowadzić swój penis do pseudopenisa samicy. Jeśli w ogóle zyska akceptację, musi się nieźle nagimnastykować, by dobrze wcelować w wiotki narząd samicy” – pisze Trzeciak. Aby to się powiodło, samica musi skurczyć łechtaczkę i wywinąć ją do tyłu. Ten narząd jest zdolny do erekcji, lecz nie pojawia się ona podczas stosunku (przypuszcza się, że tak samice okazują… uległość). Cała kopulacja zajmuje hienom od czterech do dwunastu minut. Rekiny zwane tawroszami piaskowymi eliminują swe rodzeństwo jeszcze przed urodzeniem. Zapłodniona samica płynie na poród do najbliższej umiarkowanie ciepłej strefy. Ma dwie macice i rodzi zawsze tylko dwoje dzieci, choć w jej brzuchu znajduje się początkowo 20–40 zapłodnionych jaj, a w każdym rozwija się malutki rekinek. Co więc dzieje się z resztą? Otóż po czterech miesiącach, gdy embriony wykluwają się w brzuchu matki (mają wielkość dziecięcej dłoni), ich szczęki są całkowicie rozwinięte. Z reguły najstarsze dziecko, czyli to, które wykluło się pierwsze, pożera swoje młodsze rodzeństwo oraz wszystkie jaja, które znajdują się w brzuchu. Po dwóch miesiącach krwawej jatki rodzą się dwa duże dobrze odżywione rekinki – po jednym z każdej macicy. Choć ptaki kiwi żyją tylko w Nowej Zelandii i są zagrożone wyginięciem, słyszał o nich każdy. Te długowieczne nieloty o długich dziobach, szczątkowych skrzydłach, silnych nogach i piórach przypominających włosy potrafią miauczeć jak koty i warczeć jak psy. Są jedynymi ptakami, które mają otwory nosowe i wąsy na końcu dzioba, a samiczki są większe od samców i mają dwa jajniki. W rozepchanym przez jajo ciele samiczki ptaka kiwi brakuje miejsca na żołądek, dlatego gdy ma jajo, praktycznie nie je / fot. Getty Images Znoszą też największe jaja na świecie w proporcji do swego ciała. Choć są mniejsze niż kury, składają jaja sześciokrotnie większe od jaj kurzych o masie równej ¼ masy ich ciała – to tak, jakby kobieta urodziła czteroletnie dziecko. Po porodzie wycieńczona samiczka musi dojść do siebie. Jajo przejmuje jej partner, który będzie je wysiadywał w podziemnym gnieździe przez 50 dni, a potem przez kilka miesięcy opiekował się pisklęciem. Nie dość, że chomik mandżurski odbiera poród żony, to jeszcze opiekuje się noworodkami i nie boi się ubrudzić sobie łapek. Samiczka, gdy poczuje pierwsze objawy (zwykle nocą), ustawia się w wygodnej pozycji, a samiec aktywnie jej pomaga. Wyciąga dziecko z dróg rodnych przednimi łapkami lub delikatnie chwyta je siekaczami."
Materia powstaje ze światła? Nareszcie znamy odpowiedź na to pytanie,https://www.national-geographic.pl/artykul/materia-powstaje-ze-swiatla-naukowcy-znalezli-na-to-najmocniejszy-eksperymentalny-dowod-jaki-dotychczas-przedstawiono,Unknown,"['Odkrycia', 'Nauka']","Choć John Wheeler nigdy nie otrzymał Nagrody Nobla, był jednym z najsłynniejszych fizyków teoretycznych poprzedniego wieku. To on wymyślił, by niezwykłe obszary czasoprzestrzeni, z których nic nie może uciec, nazwać „czarnymi dziurami”. Inne użyteczne określenia, których jest autorem, to „tunel czasoprzestrzenny”, „piana kwantowa” i „moderator neutronowy”. Poza tym wkładem – nie tylko w fizykę, ale i kulturę – Wheeler ma na swoim koncie ważne prace dotyczące teorii unifikacji. A także opis pewnego procesu, który stworzył w 1934 r. razem z innym fizykiem Georgem Breitem. Ten proces, nazwany procesem Breita-Wheelera, uważany jest za jedną z najtrudniejszych teorii fizycznych do potwierdzenia eksperymentalnie. Nic dziwnego – opisuje bowiem, jak światło może zamienić się w materię, czyli krótko mówiąc: w jaki sposób materia powstaje ze światła.  Fizycy z Narodowego Laboratorium Brookhaven ogłosili jednak, że znaleźli dowód na jej potwierdzenie – eksperymentalny i ich zdaniem najmocniejszy ze wszystkich, jakie do tej pory udało się przedstawić. Ich pracę opublikowało czasopismo „Physical Review Letters”. Proces Breita-Wheelera to teoria mówiąca, że jeżeli odpowiednio mocno zderzy się dwa fotony – czyli kwanty światła – to powstanie para elektron-pozyton – czyli materia i antymateria. To właśnie działo się przez pierwsze sto sekund po Wielkim Wybuchu: z chmury zderzających się wysokoenergetycznych fotonów zaczęły wyłaniać się pary cząstek i antycząstek. Teoria opiera się na nieco wcześniejszych obliczeniach Paula Diraca i wynika z prac Einsteina. Ma więc bardzo mocne podstawy, jednak stanowi gigantyczne wyzwanie dla fizyków eksperymentalnych. Jak zaprojektować test, który by ją potwierdził? By to zrobić, potrzebne są odpowiednie fotony – fotony gamma z promieniowania gamma. Ich uzyskanie jest na razie niewykonalne, ponieważ nikt nie wpadł jeszcze na to, jak zbudować laser emitujący promieniowanie gamma. W 2014 r. głośno było o koncepcji grupy fizyków z Imperial College London, którzy zaproponowali, by za pomocą zwykłego lasera rozpędzić elektrony do prędkości relatywistycznych (czyli bliskich prędkości światła) i skierować je na złotą płytkę. Miało to doprowadzić do emisji fotonów o odpowiedniej energii i ich zderzeń, w rezultacie których powinny powstawać pary elektron-pozyton. Koncepcję wieńczyła propozycja budowy zupełnie nowego typu zderzacza cząstek. Naukowcy z Narodowego Laboratorium Brookhaven poszli jednak inną drogą – wykorzystali już istniejący zderzacz – Relativistic Heavy Ion Collider (RHIC) – i wymyślili bardzo sprytny eksperyment. Co Zderzacz Relatywistycznych Ciężkich Jonów ma wspólnego z fotonami? Urządzenie służy do przyspieszania jąder atomowych – czyli atomów „odartych” z elektronów – do gigantycznych prędkości. W tym przypadku użyto jonów złota, mających aż 79 protonów i duży ładunek dodatni. Jak to w zderzaczach, przyspieszono je do prędkości sięgającej 99,995 proc. prędkości światła. Jony złota zaczęły wówczas emitować pole magnetyczne, które przecinało się z polem elektromagnetycznym urządzenia. Ten proces zaowocował powstaniem fotonów. – Kiedy jony złota pędzą z prędkością bliską prędkością światła, pojawiają się fotony otaczające jądra atomowe niczym chmura – tłumaczy Zhangbu Xu, jeden z fizyków zaangażowanych w badania.   I tu wracamy do teorii Breita-Wheelera. Kiedy zdarzy się tak, że dwa jony złota miną się bardzo blisko, dwie chmury towarzyszących im fotonów wpadną na siebie i kwanty zaczną się zderzać. Tych zderzeń nie da się zarejestrować, ale pojawiające się w ich wyniku elektrony i pozytony – tak. I tego właśnie udało się dokonać naukowcom z Laboratorium Brookhaven. Niestety, zwycięstwo nie może zostać jeszcze odtrąbione, istnieje bowiem pewne „ale”. Otóż w opisanym procesie nie powstały prawdziwe fotony, tylko fotony wirtualne. Teoria Breia-Wheelera opisuje zaś zderzenia nie cząstek wirtualnych, tylko rzeczywistych. I choć naukowcy z Narodowego Laboratorium Brookhaven skrupulatnie przyjrzeli się aż 6 tys. par elektronów i pozytonów, które udało im się wyprodukować, i stwierdzili, że odpowiadają parom, jakie powstałyby ze zderzenia fotonów rzeczywistych, nie jest to bezpośredni dowód poprawności teorii Breita-Wheelera. – Nasz eksperyment dostarcza jasnego dowodu na bezpośrednie tworzenie się par cząstek materii i antymaterii, tak jak przewidzieli Breit i Wheeler – twierdzi jednak fizyk Daniel Brandenburg z Brookhaven. – Rezultaty były zgodne z procesem Breita-Wheelera – dodaje. Nie ma wątpliwości, że fizycy będą dalej badać ten proces. Jego analiza może bowiem dostarczyć nowych informacji i o wysokoenergetycznych rozbłyskach gamma, i o początkach Wszechświata. Zaś wymyślenie urządzeń, które mogłyby ze światła tworzyć materię – i antymaterię na dodatek – mogłoby oznaczać skok technologiczny, jaki na razie w ogóle trudno sobie wyobrazić. Źródło: ScienceAlert, Physical Review Letters"
Nowe badania: astronauci mają zmiany w mózgu nawet przez miesiące po powrocie na Ziemię,https://www.national-geographic.pl/artykul/nowe-badania-astronauci-maja-zmiany-w-mozgu-nawet-przez-miesiace-po-powrocie-na-ziemie-220506011451,Unknown,"['Kosmos', 'Nauka']","Badania astronautów, którzy spędzili miesiące na Międzynarodowej Stacji Kosmicznej, przeprowadzane są od wielu lat. Jednym ze słynniejszych jest tzw. „Badanie bliźniąt” – program badawczy, w którym biorą udział astronauta Scott Kelly i jego brat bliźniak Mark. W zeszłym dziesięcioleciu Scott spędził 340 dni w kosmosie, podczas gdy Mark został na Ziemi. Po powrocie rozpoczęto badania obu mężczyzn. Naukowcy sprawdzali m.in., jak pobyt na orbicie wpływa na ludzki mikrobiom, układ krążenia czy układ odpornościowy. Okazało się, że warunki panujące w przestrzeni kosmicznej – zmniejszona grawitacja oraz promieniowanie kosmiczne – silnie oddziałują na ludzki organizm. Astronauci doświadczają wielu nieprzyjemnych wrażeń. Na początku mają nadwrażliwą skórę, cierpią na nudności i wymioty, a ich głowy robią się okrągłe i napuchnięte. Mogą mieć też kłopoty ze wzrokiem. Z czasem ich ciała częściowo dostosowują się do funkcjonowania w warunkach niskiej grawitacji. Jednak pewne zmiany widoczne są jeszcze długo po powrocie na Ziemię. Naukowcy wykazali, że zmiany te dotyczą również mózgu astronautów. O tym, że pobyt w kosmosie skutkuje zmianami anatomicznymi w mózgu, po raz pierwszy dowiedzieliśmy się w 2020 r. Radiolog Larry Kramer zbadał wówczas z pomocą rezonansu magnetycznego jedenaścioro astronautów. Naukowiec obrazował ich mózgi przed i rok po pobycie w kosmosie. Mikrograwitacja sprawiła, że zmienił się kształt i wielkość przysadek mózgowych astronautów. Ich wysokość zmniejszyła się średnio o 0,6 mm. Kramer odkrył też zwiększenie się ilości płynu mózgowo-rdzeniowego. Wszystkie te zmiany powiązał ze zwiększeniem ciśnienia w czaszce, co jest skutkiem przebywania w warunkach niskiej grawitacji. Z kolei dwa miesiące temu inny zespół naukowców ogłosił, że podróże kosmiczne powodują zmiany w istocie białej i przebudowę sieci łączących obszary mózgu zawiadujące ruchem. Zmianie ulegał również kształt ciała modzelowatego, czyli spoidła łączącego obie półkule mózgu. Układanka pokazująca, jak pobyt w kosmosie wpływa na ludzki mózg, nadal jednak nie jest kompletna. Kolejny kawałek dołożył do niej zespół pod kierunkiem neurologa Juana Piantino z Uniwersytetu Zdrowia i Nauki w Portland. Tym razem uczeni przyjrzeli się skanom mózgów 15 astronautów zrobionym sześć miesięcy przed  i sześć miesięcy po powrocie z Międzynarodowej Stacji Kosmicznej. Używając specjalnego algorytmu, naukowcy zmierzyli wielkość tzw. przestrzeni okołonaczyniowych. Przestrzenie okołonaczyniowe (zwane też przestrzeniami Virchowa-Robina) to kanaliki otaczające małe naczynia krwionośne znajdujące się w mózgu. Są one wypełnione płynem. Badania wykazały, że są powiększone u osób starszych, a także tych cierpiących na demencję albo na nadciśnienie tętnicze. Jak się właśnie okazało, przestrzenie okołonaczyniowe są również powiększone u astronautów. Jednak tylko u tych, którzy byli w kosmosie pierwszy raz. Natomiast u weteranów podróży na orbitę zmiana była praktycznie niezauważalna. – Doświadczeni astronauci mogli osiągnąć coś na kształt homeostazy – spekuluje Juan Piantino. Zwraca uwagę, że badanie nie przesądza, czy w przypadku początkujących astronautów powiększenie się przestrzeni okołonaczyniowych w mózgu powoduje jakiekolwiek negatywne efekty zdrowotne. – Natura nie umieściła naszych mózgów w stopach, tylko o wiele wyżej – zauważa przy tym Piantino. – Wszyscy jesteśmy przystosowani do życia w warunkach ziemskiej grawitacji. Jeśli usuniemy ją z równania, jaki będzie miało to wpływ na ludzką fizjologię? – zastanawia się."
W Peru znaleziono ludzkie kręgosłupy nawleczone na łodygi trzciny. Co to za przerażający rytuał?,https://www.national-geographic.pl/artykul/w-peru-znaleziono-ludzkie-kregoslupy-nawleczone-na-lodygi-trzciny-co-to-za-rytual,Unknown,['Odkrycia'],"Archeolodzy prowadzący wykopaliska w Peru mają ręce pełne roboty. Jedno z ostatnich odkryć badaczy z Polski rzuca nowe światło na historię Machu Picchu. W pobliżu ruin miasta Inków odnaleziono system kanałów i nieznanych do tej pory budowli. Wcześniej grupa naukowców z peruwiańskiego Narodowego Uniwersytetu Świętego Marka odkryła mumię w pozycji embrionalnej. Ręce nieboszczyka były związane. Tym razem międzynarodowy zespół archeologów wykopał prawie 200 ludzkich kręgosłupów nawleczonych na łodygi trzciny. Według badaczy to mógł być unikatowy, nieudokumentowany wcześniej w tym regionie sposób leczenia zmarłych. „Kręgi na słupach” – jak nazwali je naukowcy – znaleziono w grobach w Dolinie Chincha na południu Peru. Z badań opublikowanych na łamach czasopisma „Antiquity” dowiadujemy się, że powstały między 1450 a 1650 r. W tym czasie miejscową ludność dziesiątkowały epidemie i głód. Nie bez znaczenia miało być też pojawienie się europejskich kolonizatorów. W 1533 r. w Dolinie Chincha było ponad 3000 tys. gospodarstw, a 50 lat później już tylko 979. Jacob L. Bongers – główny autor badania – podkreśla, że w okresie kolonialnym rabowanie grobów rdzennych mieszkańców było dość rozpowszechnioną praktyką. – Kradziono przede wszystkim przedmioty wykonane ze złota i srebra. To szło w parze z próbami wykorzenienia miejscowych praktyk religijnych i zwyczajów pogrzebowych – tłumaczy. 
a) Kręgi na słupie przymocowanym do czaszki. ; b) Łodyga trzciny przeprowadzona przez odcinek lędźwiowy, piersiowy i szyjny kręgosłupa / fot. J.L. Bongers Wsadzanie łodyg trzciny w kręgosłupy nieboszczyków miało naprawić szkody wyrządzane przez kradzieże i przywrócić integralność ciała z duchem. – Nasze badania sugerują, że „kręgi na słupach” stanowią bezpośrednią, zrytualizowaną i tubylczą odpowiedź na europejski kolonializm – dodaje Bongers. Dla rdzennych mieszkańców Doliny Chincha cielesność miała duże znaczenie nawet po śmierci. Mieszkańcy regionu leczyli bliskich zmarłych, a techniki sztucznej mumifikacji prawdopodobnie wynaleziono tam jeszcze wcześniej niż w Egipcie. Niekwestionowanym symbolem Peru jest oczywiście Machu Picchu – słynne miasto Inków założone w XV wieku. Miejsce przez wiele lat było nieodkryte. Udało się to dopiero w 1911 r. Hiramowi Binghamowi III. Od tego czasu minęło już ponad 110 lat, ale historyczne miasto nadal jest zagadką dla badaczy. Coraz częściej pojawiają się teorie mówiące o tym, że Machu Picchu było w rzeczywistości wiejskim schronieniem dla arystokracji, a nie głównym ośrodkiem życia Inków. 
Biorąc pod uwagę możliwości technologiczne, rozumienie rysunków z Nazca będzie ewoluować. / fot. Getty Images Inne fascynujące znalezisko to tzw. rysunki z Nazca, czyli geometryczne wzory i kształty zwierząt na peruwiańskiej pustyni. Linie znajdują się około 200 mil na południowy wschód od Limy. W sumie jest ich ponad 800. Niektóre rysunki mierzą nawet 365 metrów długości – to niewiele mniej od Empire State Building w Nowym Jorku. "
Młoda samica makaka japońskiego przeprowadziła pucz i stanęła na czele stada. Jak doszło do zwierzęcego matriarchatu?,https://www.national-geographic.pl/artykul/mloda-samica-makaka-japonskiego-przeprowadzila-pucz-i-stanela-na-czele-stada-jak-doszlo-do-zwierzecego-matriarchatu,Unknown,['Przyroda'],"Kwiecień 2021 rok. Południowa Japonia, rezerwat przyrody Takasakiyama w mieście Oita, w którym żyją makaki japońskie. 9-letnia samica Yakei w brutalny sposób pobiła własną matkę. Chwilę później pokonała trzech samców, którzy zajmował wysokie miejsca w zwierzęcej hierarchii. Yakei na tym nie poprzestaje. Pod koniec czerwca rzuca wyzwanie 31-letniemu samcowi alfa Nanchu, który przez ostatnie pięć lat przewodził grupie liczącej 677 osobników. Wygrywa. Zaskoczeni pracownicy rezerwatu postanowili sprawdzić, jak do tego doszło i czy naprawdę młoda samica zdetronizowała Sanchu. Dali małpom jedzenie, żeby sprawdzić kto pierwszy po nie sięgnie. Sanchu pokornie odstąpił, a Yakei zjadła jako pierwsza. Tak rozpoczął się pierwszy w 70-letniej historii Takasakiyamy zwierzęcy matriarchat. Dziś jednak przywództwo brawurowej samicy jest zagrożone… Satoshi Kimoto, przewodnik po Takasakiyamie mówił w ubiegłym roku pełen zdziwienia, że Yakei zachowuje się w nietypowy jak na samicę sposób - chodzi z podniesionym ogonem, czego samicę nigdy nie robią. Wyróżnia ją niezwykła siła i agresja- przyznaje. Samica zaczęła zachowywać się jak samiec alfą. Nieznane są powody, dla których Yakei przeprowadziła ten brutalny pucz. Pewne jest jedno. Jej dominacja może być zagrożona, a matriarchat makak może nie potrwać już długo. Powód? Okres rozrodczy, który trwa od października do marca.  Samce makaków w tym czasie walczą o wyższe miejsca w hierarchii, które zapewniają im dostęp do partnerek i pożywienia.  Pracownicy rezerwatu przyrody w Oita twierdzą, że zauważyli, jak 18-letni samiec o imieniu Luffy próbuje zalecać się do Yakei. 9-letnia przywódczyni sprawia wrażenie przestraszonej. Yu Kaigashi, naukowiec z Japan Society for Promotion of Science, który wziął udział w obserwacjach tego bezprecedensowego matriarchatu, powiedział w rozmowie z The New York Times, że na jej twarzy widać typowy grymas, który świadczy o tym, że czegoś się obawia. Dodaje również, że widział jak Luffy próbował odebrać Yakei jedzenie. Nie jest jasne, czy są to tylko zaloty, czy samiec faktycznie próbuje zdetronizować obecną królową. Jedno jest pewne. Na razie Yakei utrzymuje swoją pozycje i wygląda na to, że nie zamierza poddać się tak łatwo."
Najdłużej żyjące zwierzęta. Poznaj rekordy długowieczności,https://www.national-geographic.pl/artykul/najdluzej-zyjace-zwierzeta-poznaj-rekordy-dlugowiecznosci-u-zwierzat,Artur Białek,['Przyroda'],"  Wydaje się, że matka natura nie była zbyt sprawiedliwa podczas dzielenia czasu, który każdy organizm żywy ma spędzić na tej planecie. Niektóre zwierzęta żyją jeden dzień (np. jętki), inne kilka dni (np. brzuchorzęski), kilka tygodni (m.in. pszczoła miodna), rok (np. Furcifer labordi), kilka lat (m.in. rudzik) lub kilkadziesiąt lat (m.in. papugi). Istnieją też organizmy, które dożywają kilku tysięcy lat. Skąd biorą się tak duże różnice? Najdłużej żyjące zwierzęta? Długość życia zwierząt zależy od wielu czynników, wśród których należy wymienić przede wszystkim warunki środowiskowe, w których żyją, tempo przemian metabolicznych i naturalne mechanizmy, które sprzyjają długowieczności. Jakie zwierzęta żyją najdłużej? Aby móc odpowiedzieć na to pytanie, trzeba zejść z lądu i zanurzyć się w oceanicznej toni, bo to właśnie tam występują najbardziej długowieczne gatunki. W zimnych wodach, organizm ""zwalnia obroty"", a dodatkowo długiemu życiu sprzyja stałość panujących tam warunków. Naszą listę otwiera żółw olbrzymi. Znany człowiekowi rekordzista reprezentujący ten gatunek dożył 150 lat (zakończył żywot w 2006 roku, w ogrodzie zoologicznym w Kalkucie). Największa populacja tych olbrzymów (długość skorupy dorosłego samca może przekroczyć 120 cm, średnia waga to natomiast 250 kg) zajmuje atol Aldabara (Seszele). Można je też spotkać w pobliżu Zanzibaru, na wyspie Changuu.  Kolejne miejsce w naszym zestawieniu przypadło kolejnemu przedstawicielowi rzędu żółwi. Niektóre źródła wskazują, że najstarszy żółw słoniowy dożył 177 lat. Inny okaz - żółwica Harriett - zakończyła swój żywot w wieku 176 lat.   Naturalnym środowiskiem gigantycznych gadów są Wyspy Galapagos. Słowo ""gigantyczne"" w tym przypadku nie zostało użyte na wyrost. Żółwie słoniowe mogą osiągać 187 cm długości i wagę do 300 kg. Charakterystyczną cechą zwierzęcia jest długa szyja. To właśnie te cechy w dużej mierze decydują o długowieczności tego gatunku - duży gad z długą szyją ma znacznie większe szanse na przetrwanie wyprawy przez wodę. Ze świata gadów udajemy się do królestwa ryb. W kwestii długości życia, jednym z rekordzistów jest tu karmazyn ostrooki (choć wciąż jeszcze nie jest to rekordzista). Czerwony przedstawiciel rodziny Sebastidae żyje ok. 200 lat. Całkiem nieźle! Skąd bierze się sekret długowieczności tej niepozornej ryby? To w dużej mierze kwestia głębokości, na której żyje. Ryby z tej rodziny występują w dość ciepłych rejonach Oceanu Spokojnego, ale bardziej odpowiadają im głębokie wody, gdzie panuje znacznie niższa temperatura. Następny długowieczny osobnik to jeżowiec Strongylocentrotus franciscanus - przedstawiciel typu szkarłupni. Charakteryzuje się okrągłym ciałem pokrytym kolcami, których długość dochodzi do 8 cm. Dna morskiego chwytają się przy pomocy niewielkich, rurkowatych kończyn. Stworzenie żyjące u wybrzeży Oceanu Spokojnego (od Kalifornii po Alaskę) może żyć nawet 200 lat, bez istotnych oznak starzenia się organizmu.  Z tym gatunkiem wiąże się pewna ciekawostka. Jeszcze nie tak dawno temu naukowcy byli przekonani, że cyk życia jeżowca zamyka się w kilkunastu latach. Dopiero datowanie węglem aktywnym 14C udowodniło ich długowieczność W naszym zestawieniu pojawiły się już gady i ryby, zatem przyszedł czas na ssaka. Najbardziej długowiecznym przedstawicielem tej gromady wieloryb grenlandzki. Mierzący 16 m długości i warzący 75 ton olbrzym może żyć nawet 210 lat.  O długości życia tych kolosów w dużej mierze decyduje ich naturalne środowisko, a dokładnie - panujące w nim warunki. Wale grenlandzkie żyją w zimnych wodach Arktyki, subarktycznych obszarach Atlantyku i Morzu Ochockim. To przekłada się na obniżenie temperatury ciała i spowolnienie metabolizmu i w konsekwencji - na spowolnienie procesu starzenia komórek.   Pora na najbardziej długowieczną rybę w naszym zestawieniu i jednocześnie - najdłużej żyjącego kręgowca. Najstarsza poznana samica rekina polarnego dożyła 392 lat. Jego terytorium obejmuje północną część Atlantyku, Ocean Arktyczny i Morze Białe. Natura przystosowała ten gatunek do życia w głębinach i właśnie tam najczęściej występują jego przedstawiciele. Choć zazwyczaj pływają na głębokości ok. 1200 m, to niektóre osobniki schodzą nawet na 2200 m. Rekiny polarne osiągają długość do 4,8 m. Średnia waga dorosłych osobników to ok. 400 kg. Jego dieta składa się z ryb, mniejszych rekinów i morskich ssaków. Niektóre osobniki żywią się też znacznie większą zwierzyną - reniferami, łosiami, a nawet niedźwiedziami polarnymi.  Zwierzęta Europy nie żyją zbyt długo? Nic bardziej mylnego, a najlepszym tego przykładem jest cyprina islandzka. W 2006 roku, w przybrzeżnych wodach Islandii znaleziono osobnika, który żył 507 lat, przy czym warto podkreślić, że średnia długość życia tych zwierząt to ok. 225 lat. Czym jest Cyprina islandzka? To gatunek małża głębinowego z rodziny Arcticidae, który występuje północnej części Oceanu Atlantyckiego i morzach przylegających.   Długowieczne zwierzęta to także niepozorne gąbki. Cinachyra antarctica to gatunek otwierający podium najbardziej długowiecznych zwierząt. To beztkankowe morskie stworzenie może przeżyć nawet 1550 lat. Drugie miejsce przypadło w udziale kolejnej gąbce. Żyjąca w zimnych wodach antarktycznych Cinachyra antarctica wykazuje niezwykle wolny metabolizm, co zapewnia jej... 15000 lat życia! Jakie jest najstarsze zwierzę na Ziemi? To niepozorna meduza, która nigdy nie umrze ze starości, bo nigdy się nie zestarzeje. Żyjąca w Morzu Śródziemnym (prawdopodobnie także w innych wodach) Turritopsis dohrnii posiadła zdolność do cofania się w rozwoju.  Normalny cykl życia zwierząt z tej rodziny przewiduje przejście z postaci polipa do dojrzałej płciowo meduzy. Osobniki z gatunku Turritopsis dohrnii mogą jednak wrócić do wcześniejszej formy. Proces zwany transdyferencjacją może powtarzać się w nieskończoność, co w praktyce zapewnia zwierzęciu nieśmiertelność."
To najlepsze miasto na świecie dla ekspatów,https://www.national-geographic.pl/artykul/to-najlepsze-miasto-na-swiecie-dla-ekspatow,Unknown,['Ludzie'],"Ludzie na całym świecie podróżują już nie tylko w celach wypoczynkowych, ale także ekonomicznych czy zawodowych. Z roku na rok powiększa się międzynarodowa społeczność ekspatów, czyli wykwalifikowanych specjalistów, którzy zdecydowali się pracować za granicą. Gdzie jest ich najwięcej? Który kierunek wydaje się najlepszy to rozwijania kariery zawodowej? W internetowej ankiecie przeprowadzonej przez InterNations wzięła udział grupa 12 tys. emigrantów. Pytania dotyczyły satysfakcji w czterech głównych kategoriach, w tym jakości życia (np. zdrowe środowisko i solidna infrastruktura Wi-Fi), łatwości zadomowienia się (bariery językowe i życzliwość mieszkańców), finansów osobistych (dostęp do opieki zdrowotnej) oraz pracy za granicą (bezpieczeństwo zatrudnienia) i stabilna gospodarka lokalna. W sumie na liście znalazło się 57 miast. Pierwsze trzy miejsca zajęły kolejno Kuala Lumpur, Malaga i Dubaj. Ekspaci z miast na podium są zgodni, że w wybranych przez nich miejscach łatwo się osiedlić i zaprzyjaźnić z nowymi ludźmi. Emigranci z Kuala Lumpur i Malagi są szczególnie zadowoleni przystępnych kosztów życia i możliwości zarządzania swoimi finansami osobistymi, podczas gdy przyjezdni specjaliści zarówno w Maladze, jak i Dubaju doceniają wysoką jakość życia. "
"Bezgłowe stworzenia, beznogie stworzenia – czy to od nich pochodzą ludzie? Tak wynika z badań",https://www.national-geographic.pl/artykul/bezglowe-i-beznogie-oceaniczne-stworzenia-mogly-byc-praprzodkami-ludzi-sugeruja-to-badania,Unknown,['Nauka'],"Ediacaran, czyli organizmy ediakarańskie, to grupa wymarłych organizmów okresu ediakaru, reprezentujących najstarsze znane nam proste organizmy wielokomórkowe. Pojawiły się one wkrótce po „odwilży” epoki lodowcowej okresu kriogeńskiego i w większości zniknęły tuż przed gwałtownym wzrostem bioróżnorodności znanym jako eksplozja kambryjska. Szacuje się, że bezkręgowe organizmy ediakarańskie po raz pierwszy pojawiły się nawet 610 milionów lat temu, choć większość źródeł za lata rozkwitu ich istnienia przyjmuje okres od 570 do 539 milionów lat temu, kiedy z zapisu kopalnego zniknęły ich charakterystyczne skamieniałości. Już wcześniej sugerowano, że niektóre ediakarańskie bezgłowe stworzenia mogły być blisko spokrewnione z grupami, które później osiągnęły znaczącą pozycję, np. z mięczakami. Jednak ich dziwny kształt oraz brak podobieństwa do później ukształtowanych organizmów spowodowały, że niektórzy uznali je za „nieudany eksperyment”, który przepadł na drodze ewolucji.  Jednak nowe badania sugerują, że te prehistoryczne oceaniczne formy życia miały wiele podobieństw genetycznych ze współczesnymi metazoanami, czyli organizmami wielokomórkowymi. W tym także z ludźmi - twierdzą naukowcy. – Żaden z nich nie miał głowy ani szkieletu. Wiele z nich wyglądało prawdopodobnie jak trójwymiarowe dywaniki łazienkowe na dnie morskim, okrągłe dyski, które nieco wystawały – opisuje paleobiolożka Mary Droser z Uniwersytetu Kalifornijskiego w Riverside, specjalizująca się w badaniu organizmów ediakarańskich. Prof. Droser przeprowadziła badanie, które pozwoliło zidentyfikować jeden z organizmów ediakarańskich. Opisany przez badaczkę Ikaria wariootia to wczesny przykład robaka dwustronnego o długości zaledwie 2–7 mm. Żyjątko wielkości ziarenka ryżu mogło być najwcześniejszym przodkiem wszystkich zwierząt o obustronnie symetrycznych ciałach – stwierdziła naukowczyni.  Nie znaczy to, że wszystkie beznogie stworzenia ediakarańskie mają tak bliskie więzi z dzisiejszymi zwierzętami. Istnieje ponad 40 opisanych gatunków z tego okresu, z których najsłynniejszym jest Dickinsonia costata. Ustalenie prawdziwej roli tych prehistorycznych organizmów w rozwoju życia, jakie znamy dziś, jest zadaniem wyjątkowo trudnym.  – Te zwierzęta są tak dziwne i tak różne, że trudno je przypisać do współczesnych kategorii organizmów żywych, po prostu na nie patrząc. Nie jest też tak, że możemy wyodrębnić ich DNA - nie możemy – wyjaśnia Droser. Naukowcy badający tę grupę organizmów muszą wyciągać wnioski z badania śladowych skamieniałości, które po nich pozostały. Na szczęście te starożytne ślady mogą wiele ujawnić. W nowym badaniu naukowcy wzięli pod lupę czterech przedstawicieli okresu ediakaru: Dickinsonia, Ikaria, ślimakopodobnego Kimberella i półkulistego Tribrachidium. Na podstawie badania skamieniałości i tego, co można wywnioskować o sposobie, w jaki się poruszały i utrzymywały przy życiu w wodzie naukowcy sugerują, że te bezgłowe stworzenia najprawdopodobniej posiadały prymitywną formę układu nerwowego, wspieranego i regulowane przez te same rodzaje genetycznych elementów regulacyjnych, które są obserwowane u obecnie żyjących zwierząt, w tym ludzi. „Analiza ta pokazuje, że szlaki genetyczne wielokomórkowości, polaryzacji osiowej, muskulatury i układu nerwowego były prawdopodobnie obecne u niektórych z tych wczesnych zwierząt. Te cechy dostarczają informacji na temat wczesnej ewolucji wielokomórkowców” -  piszą autorzy badań. W nowym badaniu zespół przedstawia szeroki zakres genów, które mogły wpływać na: Chociaż wciąż jest wiele do odkrycia, biologia, która połączyła nas przez miliony lat pokazuje, że być może te prehistoryczne zwierzęta nie są nam tak odległe, jak można by sądzić – zauważają naukowcy. – Fakt, że możemy stwierdzić, że te same geny działały w czymś, co wymarło pół miliarda lat temu, jest dla mnie fascynujący – mówi prof. Droser."
Pekin ostrzega przed smogiem w czasie Zimowych Igrzysk Olimpijskich,https://www.national-geographic.pl/artykul/pekin-ostrzega-przed-smogiem-w-czasie-zimowych-igrzysk-olimpijskich-220125114332,Unknown,['Ludzie'],"Tegoroczne Zimowe Igrzyska Olimpijskie odbędą się w Pekinie. Z uwagi na trwającą pandemię COVID-19 turniej zostanie zorganizowany z zachowaniem obostrzeń sanitarnych. I tak na trybunach zabraknie na przykład zagranicznych kibiców. Koronawirus to jednak niejedyne zmartwienie gospodarzy. Mieszkańcy Pekinu od lat borykają się z wysoce zanieczyszczonym powietrzem. Pod koniec stycznia lokalne władze ogłosiły, że smog najprawdopodobniej będzie odczuwalny również podczas Zimowych Igrzysk Olimpijskich w lutym. Organizatorzy zastanawiają się, co zrobić, żeby sytuacja nie przeszkodziła w przebiegu rozgrywek sportowych. Po tym, jak w 2015 r. stolica Chin wygrała konkurs na zorganizowanie Zimowych Igrzysk Olimpijskich, zapowiedziano walkę z zanieczyszczeniami. Aby poprawić jakość powietrza w Pekinie, zamknięto dziesiątki elektrowni węglowych i przeniesiono ośrodki przemysłu ciężkiego poza miasto. Mimo drastycznych zmian według WHO warunki nadal są niekorzystne dla zdrowia i życia. Nie bez znaczenia jest to, Igrzyska odbywają się w lutym i zbiegają się z końcem zimy i początkiem wiosny na północy Chin. – Pogoda w tym czasie wyjątkowo nie sprzyja. Jeśli przewidzimy wysokie zanieczyszczenie, wszystkie miejscowości uruchomią plany awaryjne – zapowiedział Liu Youbin, rzecznik chińskiego ministerstwa środowiska, na konferencji prasowej. W praktyce oznacza to ograniczenie produkcji w środowiskach odpowiedzialnych za smog. Zanieczyszczone powietrze to jeden z największych problemów współczesnego świata. Cząstki PM2,5 wywołują między innymi raka płuc i zawały serca. W 2021 r. ich stężenie w Pekinie spadło do 33 mikrogramów na metr sześcienny. To spadek o 1/3 w porównaniu do 2013 r. – wówczas stolica Chin znajdowała się w czołówce najbardziej zanieczyszczonych miast na świecie. Choć poprawa jest odczuwalna, to do osiągnięcia optymalnych wartości wciąż Chińczykom daleko. Według WHO maksymalne stężenie szkodliwych cząstek w powietrzu to 5 mikrogramów na metr sześcienny. W ramach przygotowań do sportowego wydarzenia w sierpniu ubiegłego roku w Pekinie zmniejszono produkcję o połowę. Następne w 25 milionach gospodarstw domowych zastąpiono piece węglowe palnikami gazowymi lub elektrycznymi."
Co kryje się za niezwykłym sukcesem starożytnego meksykańskiego miasta Monte Albán?,https://www.national-geographic.pl/artykul/co-kryje-sie-za-niezwyklym-sukcesem-starozytnego-meksykanskiego-miasta-monte-alban-220311042721,Unknown,"['Odkrycia', 'Historia']","Para naukowców ze Stanów Zjednoczonych postanowiła wyjaśnić zjawisko niezwykłego sukcesu Monte Albán. Badacze skupili się na tym, jak to się stało, że miasto starożytnego Meksyku, które nie miało bliskiego dostępu do wody, położone 2000 m n.p.m., przez ponad tysiąc lat przyciągało ludzi z całego regionu. Najnowsze badania zostały opublikowane w czasopiśmie naukowym ""Frontiers in Political Science"". – Chcieliśmy zrozumieć, dlaczego ta osada powstała dokładnie w tym miejscu – powiedziała Linda Nicholas, archeolożka i autorka najnowszego odkrycia. Głównym czynnikiem, który sprawiał, że starożytne miasta były dobrze prosperujące, było ich położenie. Osadnictwo rozwijało się tam, gdzie ziemia była żyzna, a źródło wody znajdowało się w pobliżu. W przypadku Monte Albán to nie miało większego znaczenia, bo miasto radziło sobie doskonale pomimo niezbyt dobrego usytuowania. – Od kilkudziesięciu lat prowadzimy prace archeologiczne w dolinie Oaxaca. Wciąż nurtowało nas pytanie, jak to się stało, że tak dużo osób przybywało do Monte Albán oraz dlaczego miasto przetrwało tak długi okres – powiedział Gary Feinman, antropolog, który jest współautorem badania. Badacze przeanalizowali jakość gruntów rolnych w regionie. Okazało się, że starożytne miasto nie zostało zbudowane tam, gdzie ziemia była najżyźniejsza. Feinman twierdzi, że niezależnie od tego, jak dużą siłę roboczą mieli władcy Monte Alban, trudno mówić tu o dobrej produktywności. Dlatego też nie był to czynnik, który przyciągał ludzi do osady. Naukowcy od lat 60. XX wieku badali dolinę Oaxaca. Przeanalizowali materiały i dowody archeologiczne z okresu setek lat. Żeby precyzyjnie określić, jak funkcjonowało starożytne miasto, które powstało ok. VI wieku p.n.e., uczeni potrzebowali makroskali. W toku prac odkryli, że ludzie, którzy zamieszkiwali osadę, żyli w głębokiej symbiozie społecznej. Feinman i Nicholas ustalili, że budynki konstruowane były w taki sposób, że mieszkańcy siłą rzeczy musieli ze sobą współpracować. Co więcej, naukowcy wykazali też, że ludność Monte Albán była współzależna ekonomicznie. Mieszkańcy brali udział w częstych targach i wymieniali się towarami. Głównie po to, aby żywność się nie marnowała i nie dochodziło do sytuacji, że ktoś ma za dużo, a inni za mało. Linda Nicholas twierdzi, że ma to również związek z polityką miasta. W starożytnym Meksyku kultury były zazwyczaj autokratyczne. W przeciwieństwie do Monte Albán, które prawdopodobnie cechowało się rządami, w których kolektyw miał znaczenie. Badacze podkreślają, że forma rządów ma również odzwierciedlenie w architekturze. Dyktatorzy i despotyczni władcy zazwyczaj budowali majestatyczne pałace i olbrzymie budynki. Miasto z Oaxaca charakteryzowało się raczej małymi mieszkaniami, skromnymi świątyniami oraz dużą ilością wspólnej przestrzeni. Dodatkowym czynnikiem, który sprawiał, że Monte Albán mogło być tak dobrym miejscem do życia było to, że znajdowało się w bezpiecznym położeniu. W osadzie, która leżała wysoko na wzgórzu, mieszkańcy musieli czuć się bezpiecznie. Naukowcy konkludują, że miasto przetrwało tak długo dzięki wzajemnej współpracy i solidarności. Różnice pomiędzy możnymi, a zwykłymi mieszkańcami były niewielkie, co powodowało większe poczucie przynależności do całej zbiorowości."
"Silnik jonowy. Jak działa, gdzie jest wykorzystywany i jak daleko można dzięki niemu polecieć w kosmos?",https://www.national-geographic.pl/artykul/silnik-jonowy-jak-dziala-gdzie-jest-wykorzystywany-i-jak-daleko-mozna-dzieki-niemu-poleciec-w-kosmos,Unknown,['Kosmos'],"Sama nazwa „silnik jonowy” kojarzy się z jonami. Jony to atomy lub grupy atomów połączonych wiązaniami chemicznymi, które mają niedomiar lub nadmiar elektronów w stosunku do protonów. W przypadku silników chodzi o jony gazów szlachetnych. Najpierw jednak przypomnijmy, jak działa powszechnie stosowany chemiczny silnik rakietowy. Silniki rakietowe działają podobnie jak silniki samochodowe. Spalają paliwo, takie jak nafta czy ciekły wodór. W efekcie powstają gorące gazy, wylatujące z dużą prędkością z dyszy silnika i dające rakiecie napęd. Jednak paliwo chemiczne jest ciężkie i musi być dobrze chronione. Często jego składnikiem jest ciekły tlen, który z łatwością uszkadza wiele materiałów. Dlatego tradycyjny napęd rakietowy jest dość powolny i nie nadaje się do dalekich podróży. Silnik jonowy działa na innej zasadzie. W tym przypadku rakieta jest napędzana przez gaz szlachetny – ksenon albo argon. Nie wchodzi on w reakcje chemiczne. Można go natomiast szybko podgrzać za pomocą energii elektrycznej. Powstaje wówczas zjonizowany gaz. Silnik jonowy składa się z zasobnika z gazem i elektromagnetycznej „grzałki”. Zasilanie zapewnia jej źródło elektryczności: baterie radioizotopowe lub panele fotowoltaiczne. W przyszłości teoretycznie może to być reaktor termojądrowy. Taki napęd nie pozwala na wystartowanie pojazdu z Ziemi. Tu nadal potrzebne są tradycyjne silniki chemiczne. Za to silnik jonowy dobrze sprawdza się w przestrzeni kosmicznej, przynajmniej na krótszych dystansach. Napędzana takim silnikiem sonda Dawn dotarła do pasa asteroid po niespełna czterech latach lotu, rozpędzając się do 41 tys. km/godz. Zużyła w tym celu 425 kg ksenonu. Inne sondy kosmiczne o napędzie jonowym to: Silniki jonowe są też wykorzystywane w niektórych satelitach. Dzięki nim możliwe są korekty orbity. Silniki jonowe mogą otworzyć nam drogę w kosmos, znacznie zmniejszając koszty i czas transportowania sond kosmicznych, a w przyszłości także ładunków np. dla baz załogowych. Wraz z bateriami słonecznymi silnik jonowy ma tworzyć podstawę SEP. To system napędu kosmicznego oparty na energii odnawialnej. Panele słoneczne będą zaopatrywać silnik w potrzebną elektryczność, którą ten spożytkuje do pracy. Na razie górna granica prędkości silników jonowych sięga ok. 320 tys. km/godz. (0,029 proc. prędkości światła).  Oznacza to, że za pomocą takiego napędu na Marsa dolecimy w 1 miesiąc. Ale to nadal zbyt mało, by w sensownym czasie dolecieć do jakiegokolwiek innego układu planetarnego. Podróż do Alfa Centauri, pobliskiej gwiazdy, zajęłaby nam aż 18 tys. lat. Problemem jest też masa pędna, czyli zapasy gazu szlachetnego. Gdy się wyczerpią, nie sposób uzupełnić ich w czasie lotu przez przestrzeń kosmiczną."
Model Standardowy do poprawki. Będziemy potrzebować nowej fizyki cząstek elementarnych – mówią naukowcy,https://www.national-geographic.pl/artykul/model-standardowy-do-poprawki-bedziemy-potrzebowac-nowej-fizyki-czastek-elementarnych-mowia-naukowcy-220408034442,Unknown,"['Odkrycia', 'Nauka']","W świecie, który znamy, działają cztery siły natury. Bardziej poprawnie nazywa się je oddziaływaniami podstawowymi. Dwa z nich są nam dobrze znane. To grawitacja i oddziaływania elektromagnetyczne. Nośnikiem tego drugiego są fotony. Dwie pozostałe siły natury są znacznie lepiej ukryte. Oddziaływania silne wiążą ze sobą cząstki elementarne tworzące materię. Natomiast oddziaływania słabe odpowiadają za rozpad jąder atomowych i związaną z tym radioaktywność. Model Standardowy skrupulatnie kataloguje wiele rodzajów cząstek elementarnych związanych z poszczególnymi oddziaływaniami. Zgodnie z nim, za oddziaływania słabe odpowiadają tzw. bozony W. Są one związane z różnego typu reakcjami nuklearnymi – w tym zachodzącą wewnątrz Słońca fuzją termojądrową. Bozony W zostały odkryte w 1983 r. Model Standardowy przewidywał ich masę, jednak długo nie udawało się jej potwierdzić eksperymentalnie z odpowiednio dużą dokładnością. Aż do teraz. W najnowszym numerze prestiżowego czasopisma naukowego „Science” ukazał się artykuł wyliczający, ile waży bozon W. To efekt dziesięcioletniej pracy aż czterystu naukowców. Co zaskakujące, wynik okazał się niezgodny z przewidywaniami zawartymi w Modelu Standardowym. I to bardzo. Danych do obliczeń masy bozonu W dostarczył Tevatron. Tak nazwano akcelerator cząstek elementarnych w amerykańskim ośrodku Fermilab (położonym niedaleko Chicago). Tevatron został zamknięty w 2011 r. Jednak zanim to się stało, badacze zebrali dane pochodzące z 450 bilionów zderzeń cząstek. W tej gigantycznej bazie danych znaleziono 4 miliony kandydatów na bozony W. Powstają one w wyniku zderzeń w akceleratorze cząstek o ogromnych energiach. Masa bozonu W zostaje przekształcona na energię produktów rozpadu. Są nimi elektron albo mion, a do tego także neutrino. Nieuchwytne neutrino opuszcza detektor, nie pozostawiając po sobie żadnego śladu. Jednak możliwe jest zmierzenie energii oraz trajektorii dwóch pierwszych cząstek. Na tej podstawie szacuje się masę bozonu W. Jest to niezwykle trudne, wymaga bowiem wielkiej dokładności. Stąd tak długi czas pracy zespołu opracowującego dane z Tevatronu. Ostateczny wynik, jaki uzyskano, to 80,433 megaelektronowolta (MeV) z błędem plus minus 9 MeV. Naukowcy są pewni otrzymanego rezultatu. Wyliczyli, że uzyskali go z dokładnością odpowiadającą ważeniu 350-kilogramowego goryla z błędem plus minus 40 gramów. Problem polega na tym, że ich obliczenie odbiega od założeń Modelu Standardowego dla masy bozonu W aż o siedem sigma. To ogromna różnica. Sigma to odchylenie standardowe od średniej. Jeśli jakakolwiek zmienna ma rozkład normalny, to praktycznie wszystkie obserwacje (99,7 proc.) mieszczą się w zakresie trzy sigma. – Gdybyś zliczał rezultaty rzutu monetą, szanse na uzyskanie wyniku pięć sigma wynoszą jak jeden do 3,5 miliona – komentuje Harry Cliff, fizyk cząstek z Cambridge. – Model Standardowy to prawdopodobnie najlepsza teoria naukowa, jaką kiedykolwiek stworzono – mówi Cliff. Wielokrotnie została potwierdzona eksperymentalnie, co powoduje, że wyniku niezgodnego z nią nie można po prostu zignorować. – To jak domek z kart – mówi naukowiec. – Wyjmiesz jedną, a zawali się cała konstrukcja."
Pierwszy w historii marsjański… ketchup,https://www.national-geographic.pl/artykul/pierwszy-na-swiecie-marsjanski-ketchup,Unknown,"['Kosmos', 'Odkrycia']","Terraformacja Marsa to na razie odległe marzenia ludzkości, ale tutaj na Ziemi możemy testować uprawę roślin, czy produkcje żywności w specjalnym symulatorze warunków Czerwonej Planety. To właśnie zrobili naukowcy z Aldrin Space Institute we współpracy z popularną firmą Heinz. Wyhodowali pomidory, z których udało się zrobić ketchup. Dziś przedsiębiorstwo pokazało światu pierwszą butelkę nazwaną „Marz Edition”. Eksperyment przeprowadzono na Florida Institute of Technology. Celem projektu było nie tylko wyhodowanie pomidorów do stworzenia ketchupu. Naukowcom zależało na tym, żeby w trudnych do odtworzenia warunkach, wyprodukować identyczny i oryginalny czerwony sos Heinz. W tym celu na terenie instytutu powstała szklarnia, którą nazwano „RedHouse” (Czerwony Dom), w której odwzorowano rodzaj gleby, ilość tlenu i temperaturę Marsa. Instytut wykorzystał w tym celu sztuczne oświetlenie lamp LED, a pomidory były uprawiane na obszarze, w którym usypano ok. 3500 kilogramów gleby imitującej marsjański regolit.    Przedstawiciele firmy Heinz podkreślili sukces eksperymentu i stwierdzili, że ich nowy limitowany produkt świetnie nada się podczas długich lotów kosmicznych. Ketchup został bowiem dobrze przetestowany. Instytut w trakcie badań końcowych wysłał jedną butelkę ponad 30 kilometrów nad ziemię, gdzie temperatura spadła do ok. -35 stopni Celsjusza. Testy wykazały, że podczas zmian ciśnienia i temperatury smak ketchupu nie ulega zmianie. Były astronauta z NASA, Mike Massimino, a obecnie profesor inżynierii mechanicznej Uniwersytetu Columbią, w wywiadzie dla Daily Mail powiedział: „smaki, które dobrze znamy i lubimy, są ważne dla naszego samopoczucia w trakcie długich lotów kosmicznych. Mamy takie powiedzenie: Nie chodzi o jedzenie, ale o sos. W kosmosie wiele potraw, które dostajemy jest mdłych i odwodnionych, a to właśnie sos dodawał smaku naszemu jedzeniu"" - dodaje były astronauta. Badania takie jak te, są istotne w kontekście potencjalnej kolonizacji Marsa. Jeżeli tutaj, na Ziemi naukowcy będą odnosili coraz większe sukcesy w badaniach nad terraformacją, tym większe szanse na powodzenie takich misji. Zarówno NASA, jak i Space X Elona Muska, chcą wysłać pierwszych ludzi na Czerwoną Planetę. Miliarder, z dużym optymizmem, planuje zrealizować ten cel jeszcze do 2030 roku. Jednak nie same warunki życia na tej planecie są wyzwaniem, również próba dotarcia tam. Ze względu na to, że i Ziemia i Mars poruszają się po eliptycznych orbitach odległość między nimi waha się od 56 milionów do ponad 400 milionów kilometrów. Taka podróż mogłaby zająć przy obecnym rozwoju technologicznym nawet do dziewięciu miesięcy. "
"Po zbadaniu mumii znalezionych na pustyni Atakama w Chile okazało się, że dawni mieszkańcy tego regionu regularnie palili tytoń i byli uzależnieni od nikotyny.",https://www.national-geographic.pl/artykul/po-zbadaniu-mumii-znalezionych-na-pustyni-atakama-w-chile-okazalo-sie-ze-dawni-mieszkancy-tego-regionu-regularnie-palili-tyton-i-byli-uzaleznieni-od-nikotyny,Unknown,"['Nauka', 'Historia']","Odkrycie zmienia dotychczasowe postrzeganie ludności zamieszkującej ten region. Do tego momentu wśród naukowców panowało przekonanie, że tytoń był palony w tych kulturach jedynie przez nieznaczny okres czasu, zanim jego miejsce zajęły halucynogeny. 
„Najczęściej można spotkać się z poglądem, że substancje halucynogenne były używane niemal wyłącznie przez szamanów"" - powiedział Hermann Niemeyer, naukowiec zajmujący się chemią organiczną z Uniwersytetu Chilijskiego w Santiago. Szamani czasami używali roślin jako związków psychoaktywnych, aby doznać wizji w których jak uważali, kontaktowali się z bogami i duchami z innych światów. W niższych stężeniach substancje te były używane jako składniki lekarstw, np. przy leczeniu bezsenności.  Aby lepiej poznać historię stosowania substancji halucynogennych Niemeyer i jego zespół przeanalizował próbki włosów 56 różnych mumii z okresu od 100 p.n.e. do 1450 r. n.e.. Mumie, jak wyjaśnił Niemeyer, były zachowane w dobrym stanie, co jest zasługą naturalnie występujących na pustyni Atakama wysokich temperatur, a także niezwykle, nawet jak na pustynię, suchego klimatu oraz wysokiego stopnia zasolenia gleby. Zespół badaczy natrafił na ślady nikotyny we włosach 35 mumii. „Znalezienie nikotyny było dla nas zdecydowanie nieoczekiwane"" - powiedział Niemeyer.  "
Na czym polega powietrzny pogrzeb? Wyjątkowa forma pochówku jest praktykowana od tysięcy lat,https://www.national-geographic.pl/artykul/na-czym-polega-powietrzny-pogrzeb-wyjatkowa-forma-pochowku-jest-praktykowana-od-tysiecy-lat,Unknown,['Ludzie'],"Na przestrzeni wieków podejście do grzebania zmarłych ujednoliciło się w większości kultur. Są jednak miejsca na świecie, gdzie ostatnie pożegnanie nadal ma spektakularny i brutalny – zwłaszcza dla Europejczyków – charakter. Część Tybetańczyków wierzy, że powietrzny pogrzeb był praktykowany przez ich przodków już 11 tys. lat temu. Nie ma na to jednak żadnych dowodów. Archeolodzy również mają niewielkie szanse na odkrycie rozkładających się szczątek, ponieważ te już dawno temu zostały… zjedzone. Dla porządku, cały rytuał pogrzebowy zaczyna się od poćwiartowania zwłok. Następnie są one zabierane w wybrane miejsce – zazwyczaj wysoko w górach. Im wyżej, tym większa szansa, że sępy zjawią się jak najszybciej, a to one odgrywają tu kluczową rolę – zjadają ciało zmarłego i odlatują z większymi kawałkami. Tybetańczycy wierzą, że ptaki zabierają wtedy ciało do nieba. Tam dusza nieboszczyka czeka na reinkarnację w nowej postaci. Taka forma pochówku ma wymiar nie tylko duchowy, ale również praktyczny. Ziemia często jest zmarznięta, przez co kopanie grobu bywa bardzo pracochłonne. Powietrzny pogrzeb może za to odbywać się bez względu na warunki pogodowe. To też nawiązanie do tybetańskich wartości, które dotyczą pokory i szacunku do natury. Karmiąc sępy ciałami zmarłych, Tybetańczycy wywierają znikomy wpływ na Ziemię. I wreszcie, według wierzeń społeczności, śmierć nie jest końcem życia, a jedynie elementem przejścia między wcieleniami. Aby reinkarnacja się udała, po ciele fizycznym zmarłego nie powinien zostać żaden ślad. Rodziny zmarłych najczęściej wybierają na miejsce powietrznego pogrzebu klasztor Drigung Til, położony w okręgu Maizhokunggar około 150 km na wschód od miasta Lhasa. Sprzyja temu położenie na stromej skalnej ścianie klifu, z którego roztacza się widok na malowniczą dolinę Mum Pa. Inna prestiżowa lokalizacja to największa na świecie akademia buddyjska Larung Gar. Mieści się ponad 20 kilometrów na południowy wschód od hrabstwa Sertar, w prefekturze Garze w prowincji Syczuan. Powietrzny pogrzeb ma wymiary duchowe i praktyczne. / fot. Getty Images Powietrzny pogrzeb nie jest jedynym rytuałem pogrzebowym w Tybecie. Za najszlachetniejszy i najświętszy uchodzi pochówek w stupie, buddyjskiej budowli sakralnej. Ceremonia jest zarezerwowana dla wybranych, w tym dla Dalajlamy i Panczelamy. Zabalsamowane zwłoki duchownych są owijane leczniczymi ziołami. Nierzadko obsypuje się je też płatkami złota i szafranem. Nieco mniej honorowa jest kremacja. Palenie zwłok praktykuje się wśród mnichów i arystokratów. Prochy zmarłych są przesypywane do drewnianej skrzyni lub glinianego dzbana, a następnie zakupywane w ziemi. Czasami popioły rozsypuje się na wietrze lub wrzuca do rzeki."
"W Grecji odnaleziono zwłoki kobiety, którą pochowano w „syrenim łożu”. Co to takiego?",https://www.national-geographic.pl/artykul/w-grecji-odnaleziono-zwloki-kobiety-ktora-pochowano-w-syrenim-lozu-220607045544,Unknown,['Odkrycia'],"W trakcie wykopalisk na północy Grecji, w regionie Epir-Macedonia Zachodnia archeolodzy natknęli się na niezwykły grobowiec. Głęboko pod ziemią spoczywał szkielet kobiety, którą pochowano w nietypowy sposób. Ciało znajdowało się na ozdobnym łożu wykonanym z brązu i drewna. Naukowcy przekazali, że nie wszystkie elementy uległy rozkładowi, a rodzaj pochówku świadczy o tym, że musiała być to ważna osoba za życia. Nogi łóżka były pięknie zdobione. Widoczne były na nich postacie syren. Na innym elemencie ramy badacze zaobserwowali wizerunek ptaka, który w dziobie trzymał węża. Obok głowy kobiety znajdował się zniszczony przez czas wieniec laurowy, który wykonany był ze złota. W starożytności był on symbolem chwały, zwycięstwa i sławy. Był również jednym z atrybutów Apolla, boga m.in. piękna, życia i śmierci, zarazy, muzyki, wróżb, prawdy, prawa, porządku i patrona sztuki. W okolicy rąk kobiety odnaleziono złote nitki, które prawdopodobnie były częścią ubrania, które uległo rozkładowi. W grobie złożono również kilka glinianych garnków i szklane naczynie. Był to samotny grób. Archeolodzy twierdzą, że kobieta musiała pochodzić z bardzo bogatej rodziny, być może królewskiej. Na razie nieznane są przyczyny jej śmierci ani jej losy. Autorzy odkrycia przyznają, że obszar Kozani jest mało znany. Niewiele wiadomo o jego historii starożytnej. Areti Chondrogianni-Metoki, sekretarz stanu w greckim Ministerstwie Kultury i Sportu, który jest odpowiedzialny za region Kozani powiedział w rozmowie z Live Science, że w starożytności w tej okolicy w miejscu, w którym dziś stoi wioska Mavropigi, znajdowało się sanktuarium Apolla. Archeolodzy planują dalsze badania nad szkieletem kobiety. Uczeni mają nadzieję, że szczątki mogą rzucić światło na historie regionu. Wstępna analiza sugeruje, że kobieta żyła w I wieku p.n.e. Był to okres, w którym państwa greckie znalazły się pod panowaniem Imperium Rzymskiego. Na przełomie II i I wieku p.n.e. toczyły się zacięte wojny o dominację w regionie. Rzym skutecznie prowadził ekspansję swojego cesarstwa i stworzył sobie pozycję hegemona. Po serii wojen z Kartaginą imperium kontrolowało Zachód i większą część Grecji. Nadchodził nieubłagany upadek świata hellenistycznego. Greckie państwa praktycznie zniknęły z mapy politycznej, ale ich kultura nie zginęła. W dużym stopniu oddziaływała na Rzymian. Archeolodzy zastanawiają się, czy kobieta, której zwłoki odnaleziono, była świadkiem tych wielkich zmian na mapie starożytnej Europy."
"Znamy firmę, która wystrzeli pierwszą rakietę z innej planety niż Ziemia. Podpisała kontrakt z NASA",https://www.national-geographic.pl/artykul/znamy-firme-ktora-wystrzeli-pierwsza-rakiete-z-innej-planety-niz-ziemia-podpisala-kontrakt-z-nasa-220210115424,Unknown,['Kosmos'],"Przełomowa misja Mars Sample Return faktycznie rozpoczęła się w ubiegłym roku, gdy na Marsie wylądował najnowszy łazik – laboratorium Perseverance wraz z helikopterem Ingenuity. Misja w pewnych aspektach nawiązuje do filmu „Marsjanin”, nakręconego na podstawie popularnej powieści Andy'ego Weira o tym samym tytule. I wcale nie chodzi o uprawianie marsjańskich ziemniaków. Jednym z zadań Perseverance jest zebranie wyselekcjonowanych próbek marsjańskiej gleby, co jest pierwszym krokiem do przewiezienia ich na Ziemię w ramach Mars Sample Return. Od września ubiegłego roku łazik pobiera i zabezpiecza interesujące próbki. Ale to dopiero początek tej skomplikowanej operacji będącej wspólnym dziełem NASA i Europejskiej Agencji Kosmicznej. Bo jedną rzeczą jest pobranie próbek, a zupełnie inną wysłanie ich na Ziemię. I właśnie tutaj dochodzimy do scenariusza „Marsjanina”, bo próbki będzie trzeba wystrzelić z Marsa i pochwycić na orbicie. A NASA właśnie zdecydowała kto tego dokona. Kontrakt na budowę niewielkiej dwustopniowej rakiety nośnej, Mars Ascent Vehicle (MAV), otrzymała amerykańska firma zbrojeniowo-kosmiczna Lockheed Martin, która od lat współpracuje z agencją, celując właśnie w projekty marsjańskie. Wraz z Laboratorium Napędu Odrzutowego NASA konstruowali sondy Mars Odyssey i Mars Reconnaissance Orbiter, który wsławił się m.in. odnalezieniem na Czerwonej Planecie ciekłej wody, współpracowali także przy lądowniku Phoenix. Właśnie Phoenix wydaje się tu wyjątkowo istotny, bo MAV zostanie przetransportowany na Marsa na pokładzie lądownika Sample Retrieval wzorowanego na Phoenixie lub analogicznym do niego lądowniku InSight. Ale to nie wszystko. Lądownik będzie miał na swoim pokładzie łazika opracowywanego przez ESA, który odbierze próbki marsjańskich skał i regolitu przechowywane przez Perseverance i zawiezie je do lądownika. Jeśli to nie wypali, to brana jest pod uwagę wersja, w której to sam Perseverance przekaże próbki do lądownika. Próbki zostaną załadowane do zasobnika rakiety, która następnie wystartuje i umieści pojemnik na orbicie okołomarsjańskiej, po czym konstruowany przez ESA Earth Return Orbiter chwyci kontener za pomocą systemu dostarczonego przez NASA i zwróci go na Ziemię. Trudności? Mnóstwo. Od konieczności wylądowania na innej planecie z rakietą wypełnioną paliwem, poprzez pierwszy, historyczny start z Marsa, po przechwycenie ładunku na orbicie, powrót z nim w pobliże Ziemi i wejście w ziemską atmosferę. A wszystko to będzie wykonane automatycznie, bez bezpośredniego uczestnictwa człowieka. Umowa NASA z Lockheed Martin obejmuje projektowanie, rozwój, testowanie i ocenę całego MAV oraz urządzeń do obsługi naziemnej. Ani NASA, ani Lockheed nie ujawniły dodatkowych szczegółów technicznych dotyczących projektu, ale w marcu 2021 r. NASA przyznała Northrop Grumman kontrakt na dostarczenie silników na paliwo stałe pierwszego i drugiego stopnia dla MAV. Wartość kontraktu to bagatela 84,5 miliona dolarów. „Zaangażowanie się Lockheed Martin w projekt rakiety Mars Ascent Vehicle stanowi ważny i konkretny krok w kierunku wypracowania szczegółów tego ambitnego projektu, obejmującego nie tylko lądowania na Marsie, ale także start z niego” – napisał w oświadczeniu na temat kontraktu na MAV Thomas Zurbuchen, zastępca administratora NASA ds. Nauki. „Zbliżamy się do końca fazy koncepcyjnej misji Mars Sample Return, fragmenty tej skomplikowanej układanki łączą się, by pozwolić przywieźć do naszego ziemskiego domu pierwsze próbki z innej planety” – dodał."
Zmiana czasu – który czas był pierwszy: letni czy zimowy?,https://www.national-geographic.pl/artykul/zmiana-czasu-ktory-czas-byl-pierwszy-letni-czy-zimowy,Unknown,"['Przyroda', 'Nauka']","Zaczęło się w Niemczech. 30 kwietnia 1916 roku obywatele II Rzeszy pierwsi na świecie przesunęli zegarki o godzinę do przodu. To nie Niemcy jednak wpadli na pomysł sezonowej zmiany czasu. Pierwszy na ten pomysł wpadł amerykański uczony i polityk Benjamin Franklin, Ten sam, który uważany jest za wynalazcę piorunochronu, a jednocześnie współautor Konstytucji USA. Franklin zauważył, że gdyby ludzie wstawali i kładli się spać wcześniej, zyskałaby na tym gospodarka.  Tym tropem poszedł Brytyjczyk William Willet. Był tak przekonany o genialności pomysłu, że z własnych funduszy w 1907 r. opublikował broszurkę „The Waste of Daylight"" („Marnowanie światła dziennego""). W opracowaniu wyliczył, że gdyby w okresie letnim przestawić zegary o 80 minut, można byłoby zaoszczędzić na oświetleniu kilka milionów funtów. Rząd brytyjski do wyliczeń Willeta podchodził sceptycznie. Tematem zainteresowali się natomiast Niemcy, którzy jako pierwsi w Europie zdecydowali się na inny czas letni i zimowy. W ich ślady poszły kolejne europejskie państwa, a wraz z nimi Amerykanie, którzy 19 marca 1918 roku ogłosili obowiązek stosowania czasu letniego na czas wojny. Strategiczna decyzja miała dać oszczędność ogromnych ilości paliwa wykorzystywanego do produkcji energii elektrycznej.  W naszym kraju pierwsze próby wprowadzenia zmiany czasu czyniono jeszcze w pierwszej połowie XX wieku. Jednak dopiero od 1977 nieprzerwanie przestawiamy zegarki każdej wiosny i jesieni. Dziś czas letni obowiązuje w prawie 70 krajach świata. Od roku 2000 w całej Unii Europejskiej czas letni zaczyna się w ostatnią niedzielę marca, a kończy w ostatnią niedzielę października.  Po raz pierwszy zmieniono czas na letni 30 kwietnia 1916 r. Do tego czasu zawsze obowiązywał czas zimowy i to właśnie czas zimowy uznaje się dzisiaj na bardziej naturalny.  Ewentualna decyzja o rezygnacji ze zmiany czasu stawia pytanie, który pozostawić. Oryginalny zimowy czy letni? Obiektywnie rzecz biorąc, żadna opcja nie jest idealna. W przypadku powrotu do czasu zimowego i utrzymaniu go przez cały rok 21 czerwca w Rzeszowie słońce będzie wstawać godzinę wcześniej niż teraz, czyli o 3:08. Tymczasem decydując się na długie wakacyjne dni i przyjemny czas letni przez cały rok, w Świnoujściu (czyli najbardziej na północ i na zachód położonym mieście w Polsce) 21 grudnia grudnia słońce będzie wstawać o 9:25.  Mimo że już w 2019 r. Parlament Europejski był bliski ukończenia prac nad likwidacją zmiany czasu, ostateczne decyzje zostały wstrzymane z powodu trwającej pandemii Covid-19 i wstrzymane do odwołania. W ubiegłym roku jednak Komisja Europejska zaleciła państwo członkowskim Unii Europejskiej kontynuowanie obecnych regulacji przynajmniej do 2026 r. "
Co się dzieje z mózgiem w momencie śmierci? Życie faktycznie może nam stanąć przed oczami,https://www.national-geographic.pl/artykul/co-sie-dzieje-mozgiem-w-momencie-smierci-zycie-faktycznie-moze-nam-stanac-przed-oczami-220301030624,Unknown,"['Nauka', 'Odkrycia']","Śmierć przeraża, a jednocześnie fascynuje ludzi. Co dzieje się wtedy z naszym ciałem? Czy jesteśmy świadomi zatrzymania procesów życiowych? Na część pytań odpowiada najnowsze odkrycie opisane na łamach czasopisma naukowego „Frontiers in Aging Neuroscience”. Autorzy badań czekali z opublikowaniem wyników kilka lat. Dlaczego? Naukowcy zarejestrowali i zbadali fale mózgowe umierającego człowieka podczas rutynowego badania badania metodą EEG. Analiza wskazuje na to, że 87-letni Kanadyjczyk z epilepsją doświadczał nagłych przebłysków wspomnień na kilka sekund przed i po tym, jak jego serce przestało bić. To pierwsze badanie wskazujące na to, że w momencie śmierci życie dosłownie może stanąć nam przed oczami. 
Nasze mózgi cały czas kryją przed nami wiele tajemnic. To, jak zachowują się w momencie śmierci również nie jest do końca jasne. / fot. Andrew Brookes/Getty Images Podczas zabiegu mężczyzna doznał nieoczekiwanego zawału. Zgodnie z wolą pacjenta lekarze nie podjęli prób reanimacji i dalszego leczenia. 87-latek zmarł. Aparat do EEG cały czas działał, dzięki czemu medycy mieli wgląd w aktywność mózgu mężczyzny w ostatnich chwilach jego życia. – Tuż przed i po tym, jak serce przestało pracować, zauważyliśmy zmiany w określonym paśmie oscylacji neuronowych – tłumaczy dr Ajmal Zemmar, neurochirurg z Uniwersytetu Toronto w Kanadzie. Przez około 30 sekund przed i po tym, jak serce pacjenta przestało bić, skany wykazały zwiększoną aktywność w częściach mózgu związanych z przywoływaniem pamięci, medytacją i snami. Badacze zwrócili szczególną uwagę na fale gamma, które sugerują, że mężczyzna odtwarzał wspomnienia z całego życia. To pierwsza taka analiza, dlatego autorzy badań zastrzegają, że aktywność mózgu nie musi być taka sama w przypadku wszystkich umierających. Warto jednak przypomnieć, że podczas badań z 2013 r. u szczurów zaobserwowane podobne wzorce. Może to wskazywać na to, że przywoływanie wspomnień rzeczywiście jest uniwersalnym doświadczeniem ssaków w trakcie umierania. 
W śmierci najbardziej przeraża nas niewiadoma i ewentualny ból. A jak jest naprawdę? Dotychczasowe badania nie odpowiadają na wszystkie pytania. / fot. westend61/Getty Images Nie ma jednak pewności, czy mężczyzna rzeczywiście widział swoje wspomnienia, czy po prostu był w stanie przypominającym sen wywołany wadliwym działaniem układu nerwowego. Nie wiadomo też jeszcze, jako można by to potwierdzić. Naukowcy dokonali zaskakującego odkrycia w 2016 roku. Raport o przypadku mężczyzny z Kanady został opublikowany dopiero sześć lat po jego śmierci. To dlatego, że badacze mieli nadzieję, iż uda im się przeanalizować więcej danych dotyczących umierających mózgów, aby poprzeć ich twierdzenia. Nie udało im się jednak zebrać potrzebnych informacji. Wyniki badań nie stanowią jeszcze konkretnego przełomu dla nauki. Jednak mogą być pewnym pocieszeniem dla rodzin i bliskich zmarłych."
Makabryczne odkrycie: w Anglii wykopano 40 szkieletów. Wszyscy zmarli mieli odcięte głowy...,https://www.national-geographic.pl/artykul/w-anglii-wykopano-40-szkieletow-wszyscy-zmarli-mieli-odciete-glowy-220214044100,Unknown,"['Odkrycia', 'Historia']","90 kilometrów na północ od Londynu, nieopodal wsi Fleet Marston, archeolodzy prowadzą prace wykopaliskowe w miejscu, w którym wkrótce powstanie linia szybkiej kolei. Archeolodzy odkryli tam rzymską osadę sprzed 2000 lat. Znaleźli m.in. monety i inne drogocenne przedmioty. Teraz badacze poinformowali o wykopaniu szkieletów ludzi, którym odcięto głowy i umieszczono je między nogami. Zmarłych pochowano na cmentarzu nieopodal.  Grupa 50 archeologów z Cotswold-Oxford-Pre-construct Archeology (COPA) od ponad roku pracuje w miejscach, w których budowane są tory sieci szybkiej kolei HS2. Do 2040 roku ma ona zrewolucjonizować brytyjski transport. Do tego czasu naukowcy mają czas, żeby zbadać te tereny. Kilka tygodni temu badaczom z Museum of London Archeology udało się znaleźć bardzo dobrze prosperującą rzymską osadę sprzed prawie 2500 lat. Znajdowała się w South Northamptonshire, ok. 50 kilometrów na północ od miejsca najnowszego odkrycia. Tym razem naukowcy odnaleźli olbrzymią nekropolię, która znajdowała się niedaleko starożytnego miasta. Ekshumowano nawet 425 ludzkich ciał. Około 40 z nich zostało pozbawionych głowy. Archeologowie sugerują, że byli to kryminaliści i ludzie wyjęci spod prawa, którzy dopuścili się poważnych przestępstw. Badacze przypominają , że ten rodzaj wymierzenia kary śmierci był powszechny w okresie Cesarstwa Rzymskiego. – Ścięcie głowy było jedną z czterech głównych metod wymierzania kary śmierci, według prawa rzymskiego. Prawodawcy najczęściej decydowali się właśnie na ten sposób – mówi archeolog Rob Wiseman, profesor z Uniwersytetu w Cambridge.  Badacze dodają również, że odnalezione cmentarzysko jest największym, jakie udało się odkryć w tych okolicach. – To bardzo cenne wykopaliska ponieważ pomagają nam dowiedzieć się więcej o społeczności, która żyła w tym mieście – mówi Robert Brown, jeden z autorów odkrycia. Poza tym, że 40 ciał należy do osób, które prawdopodobnie zostały ścięte, naukowcy twierdzą, że ich groby nie różnią się od innych rzymskich mogił. Co więcej, fakt, że głowy pozostały razem z ciałami, może oznaczać, że doczekały się godnego pochówku. Jak zwracają uczeni, może mieć to związek z wierzeniem, że po śmierci ciało powinno pozostać „kompletne”. W przeciwnym razie, jak wierzono, dusza nie zaznałaby spokoju. Archeolodzy zwracają uwagę na coś jeszcze. Fakt, że rzymski cmentarz był tak duży świadczy o tym, że w tamtym okresie w te okolice migrowało dużo ludzi. Prawdopodobnie szukali miejsca pod uprawę roli.  Badaczom udało się ustalić, że nekropolia była podzielona na dwie większe strefy, co może świadczyć o hierarchizacji społeczeństwa. W ciągu następnych lat prac, naukowcy planują przeanalizować kolejne szkielety, aby dowiedzieć się więcej o okresie rzymskim na terenach Wielkiej Brytanii. Ponadto w samym mieście obok cmentarza znaleziono ponad 1000 monet, naczynia, sztućce, a nawet kości do gry. Odkopano również miejsce, które przypomina pozostałości po rynku. Eksperci sugerują, że osada mogła być ważnym ośrodkiem handlowym w regionie."
Naukowcy stworzyli największe drzewo genealogiczne ludzi w historii. Czego nowego dowiedzieliśmy się o naszych przodkach?,https://www.national-geographic.pl/artykul/naukowcy-stworzyli-najwieksze-drzewo-genealogiczne-ludzi-w-historii-co-nowego-dowiedzielismy-sie-o-naszych-przodkach-220228035720,Unknown,['Nauka'],"Genealogia to jedna z najbardziej fascynujących nauk związanych z historią. Nic dziwnego więc, że coraz częściej zajmują się nią nie tylko specjaliści, ale też amatorzy. Dzięki licznym platformom online każdy z nas może spróbować odtworzyć drzewo genealogiczne swojej rodziny. Część laboratoriów oferuje również komercyjne badania DNA, na podstawie których ustala się pochodzenie etniczne. Praca genealoga bywa porównywana do śledztwa detektywistycznego. Żeby zidentyfikować przodków, nierzadko trzeba pokonać tysiące kilometrów i przewertować setki źródeł. Dzięki rozwojowi techniki, takie badania stają się jednak coraz łatwiejsze. Niedawno naukowcy z Instytutu Big Data Uniwersytetu Oksfordzkiego stworzyli największe w historii drzewo genealogiczne ludzkości. – Drzewo genealogiczne pokazuje, w jaki sposób dana osoba jest spokrewniona z rodzicami lub rodzeństwem. Genealogia genetyczna ujawnia z kolei, jakie geny łączą dwie konkretne osoby – tłumaczy Anthony Wilder Wohns, główny autor badania. W swojej pracy badacze łączyli dane dotyczące starożytnych i współczesnych genomów, co okazało się niełatwym zadaniem. W pierwszej kolejności musieli stworzyć bazę, która pomieści ogromną ilość danych. Zespół z Oxfordu opracował specjalne algorytmy umożliwiające integrację sekwencji genomów. 
Drzewa genealogiczne i genetyka genealogiczna odpowiadają na odmienne pytania. / fot. Getty Images Finalnie naukowcom udało się zsekwencjonować geny 3609 osób z 215 populacji. Niektóre z nich liczą ponad 100 tys. lat. Stworzona przez uczonych metoda badawcza umożliwia rozszerzenie bazy w przyszłości nawet o miliony genomów. Można będzie ją również wykorzystać do opracowania genealogii dowolnego organizmu, w tym wirusów takich jak SARS-CoV-2.  Autorzy badań podkreślają, że ich drzewo genealogiczne ludzkości potwierdza, że większość ewolucji człowieka miała miejsce w Afryce około 70 tys. lat temu. Wyniki badań rozwiewają pewne wątpliwości, ale jednocześnie generują kolejne pytania i wątpliwości. Analiza genomów sugeruje między innymi, że w przeszłości odbywały się migracje ludzi, o których do tej pory nie wiedzieliśmy. Przykładowo przodkowie rdzennych Amerykanów mieli być w Ameryce Północnej wcześniej, niż do tej pory sądzono. Wohns mówi, że stworzone przez uczonych drzewo genealogiczne to jedynie „pierwszy szkic” genealogii ludzkich genów. Dopiero dzięki dalszym badaniom zapis będzie dokładniejszy. Pomoże w tym dodanie jeszcze większej liczny genomów. Drzewo nigdy nie będzie jednak dokładne w 100 proc. Żeby tak się stało, naukowcy musieliby wykorzystać genom każdego człowieka, który kiedykolwiek żył, a to niemożliwe. Twórcy największego drzewa genealogicznego ludzkości liczą na to, że ich koledzy i koleżanki po fachu wykorzystają zebrane dane do odpowiedzi na szczegółowe pytania dotyczące migracji w określonych obszarach geograficznych."
Najstarszy ptak świata wydał na świat kolejne pisklę. Poznajcie Wisdom. Jak długo żyje ten albatros?,https://www.national-geographic.pl/artykul/najstarszy-na-swiecie-albatros-wydal-na-swiat-kolejne-piskle,Unknown,['Przyroda'],"Pisklę uważanej za „najstarszego znanego dzikiego ptaka w historii” Wisdom wykluło się na początku lutego 2021 r. w Midway Atoll. To narodowy rezerwat przyrody na północnym Pacyfiku, gdzie co roku ponad milion albatrosów wraca do swoich gniazd. Albatrosy to prawdziwi mistrzowie szybowania. Ojcem pisklęcia jest długoletni partner Wisdom, Akeakamai. Według opiekującej się ptakami agencji US Fish & Wildlife Service (USFWS) ptaki te stanowią parę od 2010 roku. Przy okazji USFWS stwierdził również, że albatrosy znajdują swoich życiowych partnerów poprzez kolektywne „imprezy taneczne”. Badania wykazują jednak, że ptaki te coraz częściej się „rozwodzą”. „Wierzymy, że Wisdom miała innych partnerów” – napisała na profilu agencji na platformie Medium dr Beth Flint, biolożka zatrudniona w US Fish and Wildlife Service – „Chociaż albatrosy łączą się w pary na całe życie, w razie potrzeby mogą znaleźć nowych partnerów – na przykład jeśli przeżyją swojego pierwszego partnera”. Agencja USFWS oszacowała również, że w ciągu swojego życia Wisdom powołała na świat ponad 30 piskląt. Pojawienie się na świecie kolejnego potomka najstarszego ptaka na świecie wywołało ekscytację również w organizacji BirdLife Australia. Zajmuje się ona poprawianiem dobrostanu australijskiego ptactwa. „Ponieważ Wisdom gniazduje tylko co dwa lata, międzynarodowa społeczność obserwatorów ptaków z niecierpliwością czeka, by zobaczyć, czy uda jej się wrócić i założyć gniazdo” - powiedział Sean Dooley, manager do spraw publicznych w organizacji – „Szanse są marne, więc ilekroć ma to miejsce, jest to dla wielu powód do świętowania”. Dlaczego szanse albatrosa są marne? W obecnych czasach albatrosy nie mają łatwego życia – są bardzo powolnymi łowcami, więc rybołówstwo i inne gałęzie przemysłu rybnego zabierają im pokarm, zbierając wśród wielu ptaków morskich śmiertelne żniwo. Życie albatrosów też jest zagrożone. Ptakom nie sprzyjają również zmiany klimatyczne. Zmiany temperatury wody i zmiany w prądach wodnych i wiatrach oznaczają, że zakres, w jakim muszą latać, by znaleźć pożywienie stale się kurczy. Ich ofiary poszukują zimniejszej wody. Jest to duże zagrożenie, z którym borykają się wszystkie ptaki morskie, ale w szczególności powolne albatrosy."
"50 – tyle słów może liczyć „język” grzybów. Naukowiec twierdzi, że grzyby używają elektryczności do komunikowania się",https://www.national-geographic.pl/artykul/50-tyle-slow-moze-liczyc-jezyk-grzybow-naukowiec-twierdzi-ze-grzyby-uzywaja-elektrycznosci-do-komunikowania-sie-220408012321,Unknown,['Przyroda'],"Grzyby występują dosłownie wszędzie. W jednym gramie gleby znajduje się nawet kilkaset metrów grzybni. Dlaczego jej nie widzimy, dopóki jesienią nie pojawią się chętnie zbierane przez nas owocniki? Ponieważ nitki, z których składa się grzybnia, są niezwykle cienkie. Ich średnicę mierzy się w mikrometrach, czyli tysięcznych częściach milimetra. A jednak z nawet tak mikroskopijnych składników powstają ogromne organizmy. W 2001 r. w Oregonie odkryto opieńkę ciemną (Armillaria ostoyae), której grzybnia zajmuje powierzchnię ok. 9 km kw. Szacowano, że może ważyć nawet 35 tys. ton. Jest to więc jeden z największych organizmów żyjących na Ziemi. Zdaniem niektórych naukowców te rozległe sieci grzybni mogą przekazywać sobie informacje. Dokonywałyby tego za pomocą aktywności elektrycznej. O tym, że ona istnieje, wiadomo już od lat 70. XX wieku. Wtedy po raz pierwszy badacze mierzli potencjał czynnościowy grzybni. W 1995 r. przeprowadzono dokładniejsze badania. Naukowcy stymulowali strzępki grzybów różnymi substancjami: wodą, kwasem siarkowym czy ekstraktem słodowym. Odkryli, że gdy pojawiał się stymulant, częstotliwość impulsów w grzybni rosła. Gdy zaś go usuwano, spadała. Badacze policzyli wówczas nawet, z jaką szybkości grzyby przekazywałyby sobie informacje z pomocą elektryczności. Miałoby to być 0,5 mm/s. Badanie te rozwinął właśnie Andrew Adamatzky z Uniwersytetu Zachodniej Anglii. Jego praca naukowa ukazała się w czasopiśmie naukowym „Royal Society Open Science”. Adamatzky skupił się na czterech gatunkach grzybów: Omphalotus nidiformis, płomiennicy zimowej (Flammulina velutipes), rozszczepce pospolitej (Schizophyllum commune) oraz maczużniku bojowym (Cordyceps militaris). Naukowiec umieścił mikroelektrody w glebie skolonizowanej przez grzybnię poszczególnych gatunków. Za pomocą elektrod rejestrował aktywność elektryczną grzybni, skupiając się na wzrostach napięcia. Interesowała go ich wartość, długość trwania oraz częstotliwość pojawiania się. Po zebraniu tych danych Adamatzky zaczął poszukiwać w nich wzorów. I je znalazł. Jego zdaniem rodzaje elektrycznej aktywności grzybni da się pogrupować. Zrobiwszy to, uzyskał 50 charakterystycznych wzorów, odpowiadających w ludzkiej mowie słowom. Okazało się, że rozszczepka pospolita układa z tych wzorów najbardziej skomplikowane komunikaty. Średnio długość grzybnego „słowa” wynosiła 5,9 – co jest zbliżone do liczby liter tworzącej wyrazy w różnych językach (5-6). Jeśli grzybnia faktycznie się komunikuje, najprawdopodobniej przekazuje sobie informacje o obecności w danych miejscu związków odżywczych albo niebezpiecznych dla niej substancji. Jednak nie jest to wcale pewne. Naukowcy już wcześniej odkrywali, że w grzybni zachodzi rytmiczna aktywność – np. podczas transportowania substancji odżywczych. – Ta praca opisuje rytmiczne zmiany aktywności elektrycznej grzybni o podobnej częstotliwości, jaką odkryliśmy wcześniej, gdy badaliśmy transport związków odżywczych – zauważa mykolog Dan Bebber z Uniwersytetu Exeter w „Guardianie”. – Zinterpretowanie jej jako język, choć ciekawe, wydaje mi się jednak nieco zbyt entuzjastyczne – dodaje."
"Wulkany w Afryce – rodzaje, ciekawe fakty i legendy",https://www.national-geographic.pl/artykul/wulkany-w-afryce-rodzaje-ciekawe-fakty-i-legendy,Artur Białek,['Przyroda'],"Afryka to kontynent o wielu obliczach. Z jednej strony, od lat panuje tam niespokojna sytuacja społeczna, polityczna i gospodarcza. Z drugiej, afrykańska przyroda maluje obraz raju na ziemi. To właśnie unikalna fauna i flora ściąga tam turystów z całego świata. Mówiąc o naturalnych atrakcjach Czarnego Lądu, nie można pominąć wulkanów w Afryce. Jakie rodzaje wulkanów można znaleźć w Afryce? Na Czarnym Lądzie dominują stratowulkany o charakterystycznym, stożkowym kształcie. Mniej licznie występują tam wulkany tarczowe. Podobnie jak niektóre wulkany w Azji, dla lokalnej ludności są świętym symbolem i miejscem kultu, w którym oddaje się cześć istotom nadprzyrodzonym.  Zaczynamy od najwyższego szczytu Afryki. Masyw Kilimandżaro jest położony w Tanzanii, tuż przy granicy z Kenią. Wyrasta z rozległej równiny, zakłócając płaski krajobraz okolicy. Warto podkreślić, że Kilimandżaro jest najwyższą samotną górą świata. Składa się z trzech stożków wulkanicznych:  Dwa pierwsze są uznawane za wygasłe. Jedynie Kibo - najmłodszy ze wszystkich stożków - ma status wulkanu uśpionego. Największy wulkan w Afryce ostatni raz budził się do życia 150-200 tys. lat temu, jednak z jego krateru wciąż wydobywają się wyziewy siarkowodoru, co może wskazywać, że w przyszłości wulkan zamanifestuje swoją aktywność.  W odległości ok. 70 km na zachód od Kilimandżaro wznosi się Mount Meru - najwyższy aktywny wulkan Afryki. Majestatyczna góra, osiągająca wysokość 4567 m n.p.m., wznosi się na terenie Parku Narodowego Arusha, w otoczeniu sawanny i lasu deszczowego. Działalność wulkanu miała istotny wpływ na tamtejszy krajobraz. Popioły od wieków użyźniają okoliczną glebę, co doprowadziło do bujnego rozwoju flory i w konsekwencji - także fauny. Z całą pewnością nie jest to najsłynniejszy wulkan w Afryce, bo częściej obieraną destynacją jest pobliski Kilimandżaro. Należy jednak podkreślić, że w opinii wielu osób, malownicze położenie Mount Meru czyni tę górę znacznie atrakcyjniejszą. Ostatnia erupcja miała miejsce w 1910 roku. W 2015 roku aktywność wulkanu znacząco wzrosła - z krateru wzbił się obłok erupcyjny, sięgający wysokości 1 km. Do wybuchu jednak nie doszło. Z Tanzanii przenosimy się do Kamerunu. W pobliżu Zatoki Gwinejskiej wznosi się Mount Kamerun - najwyższa góra w tym kraju i jeden z najwyższych aktywnych wulkanów w Afryce. Stożek zbudowany ze skał bazaltowych i trachybazaltowych osiąga wysokość 4095 m n.p.m. W sąsiedztwie głównego krateru można zaobserwować ponad 100 małych kraterów pasożytniczych. Po południowej stronie leży drugi duży szczyt, nazywany Małym Kamerunem lub Etinde. Pierwsza zarejestrowana aktywność wulkanu jest datowana na V w p.n.e. Ostatnie erupcje odnotowano w 1999 i 2000 roku. Kolejny ciekawy wulkan leży w Demokratycznej Republice Konga. Nyiragongo, stanowiący część systemu Wielkich Rowów Afrykańskich, jest zlokalizowany w pobliżu granicy z Rwandą i Ugandą. Osiąga wysokość 3470 m n.p.m. Jego krater legitymuje się szerokością 2 km i głębokością 250 m, a na jego dnie znajduje się jezioro lawowe. Nyiragongo jest jednym z najaktywniejszych wulkanów, nie tylko w Afryce, ale i na świecie. Erupcja, która miała miejsce w 2002 roku, rozpoczęła aktywność, która nie słabła aż do 2018 roku. 3 lata później, góra znów przypomniała o swojej sile - ostatnia erupcja została odnotowana w maju 2021 roku.  Pozostajemy w Demokratycznej Republice Konga. W pasmie górskim Wirunga, na terenie Parku Narodowego Wirunga, leży Mount Mikeno - drzemiący stratowulkan, osiągający wysokość 4387 m n.p.m. Charakteryzuje się niezwykle stromymi zboczami, przez co pozostaje obszarem niezamieszkanym przez ludzi. Stąd właśnie wzięła się nazwa wulkanu - Mount Mikeno oznacza „biedna góra”. Brak osad ludzkich sprawia, że na tamtejszych zboczach mogą swobodnie żyć goryle górskie - jeden z najbardziej zagrożonych gatunków.  Naszą listę zamyka imponujący wulkan tarczowy. Mount Marsabit, leżący w Kenii (170 km na wschód od Rowu Wschodnio-Afrykańskiego) osiąga powierzchnię 6300 km kw. Powstał w następstwie erupcji, do której doszło w okresie miocenu, ale w jego strukturze geologicznej można też znaleźć ślady późniejszych erupcji. Powierzchnia wulkanu jest pokryta 180 stożkami żużlowymi i 22 maarami, których średnica dochodzi do 3,5 km. Przynajmniej dwa maary są wypełnione wodą, która tworzy rozległe jeziora kraterowe. Niemal cały wulkan jest porośnięty gęstym lasem, przez co mocno kontrastuje z podnóżem góry, gdzie występują jedynie śladowe gaje akacjowe. Obszar Mount Marsabit podlega ochronie w ramach rezerwatu przyrody i parku narodowego.  Wiek warstwy śniegu, która pokrywa szczyty Kilimandżaro, ocenia się na 12 tys. lat. Najwyżej położone lasy w Afryce porastają zbocza Kilimandżaro. Na wysokości 4100 m n.p.m. rosną tam lasy wrzośców piętra subtropikalnego. Osoby chcące zdobyć najwyższą górę Afryki muszą przygotować się na znaczne różnice temperatur. U podnóża Kilimandżaro panuje nieznośny upał. Wraz ze wzrostem wysokości, temperatura ulega obniżeniu. W okolicach szczytu może wynieść nawet minus 15 stopni Celsjusza, zwłaszcza nocą.  Pola lodowe, które pokrywają Kilimandżaro, są ważnym źródłem wody w Tanzanii. Rdzenni mieszkańcy Tanzanii oddawali Kilimandżaro boską cześć.  W pradawnych czasach, Masajowie nazywali Kilimandżaro „górą złych duchów”. Według ich legend, na szczycie miały mieszkać demony, które porywają każdego, kto spróbuje się do nich zbliżyć. Według jednej z legend, na Kilimandżaro miał żyć skrzydlaty lew - okrutny potwór, mieszkający w szałasie zbudowanym z kości pożartych ofiar. "
Chomiki przeniosły wariant Delta koronawirusa do Hongkongu. Setki zwierząt do uśpienia,https://www.national-geographic.pl/artykul/koronawirus-delta-do-hongkongu-przyniosly-chomiki-setki-zwierzat-do-uspienia-220209123921,Unknown,['Przyroda'],"Koronawirus Delta jest jednym z dominujących obecnie wariantów SARS-CoV-2 na świecie. Hongkong, znany z utrzymywania ścisłego reżimu pandemicznego, przez długi czas pozostawał wolny od tego wariantu, a z pojedynczymi zakażeniami potrafił się szybko uporać. Tym większe było zaskoczenie tamtejszych organów ochrony zdrowia, gdy 15 stycznia poinformowano o 23-latku, który uzyskał pozytywny wynik testu na obecność Delty. Ostatni, wcześniejszy przypadek Delty, zarejestrowano tam w październiku 2021 roku. Ponieważ mężczyzna był pracownikiem lokalnego sklepu zoologicznego, zdecydowano o przeprowadzeniu testów na COVID-19 wśród zwierząt. W ciągu kilku dni pobrano wymazy od ponad 100 zwierząt znajdujących się w sklepie i kolejnych 500 hodowanych w magazynie zaopatrującym sklep. Wyniki testów wykazały, że zakażone koronawirusem zostały tylko chomiki syryjskie, a dokładnie 15 z 28 przebadanych gryzoni. Po potwierdzeniu zakażenia, naukowcy pobrali dodatkowe próbki od chorych chomików i zakażonego mężczyzny, aby zsekwencjonować genom wirusa odpowiedzialnego za chorobę. Wszystkie próbki zawierały wariant koronawirusa Delta, który nie został wcześniej wykryty w Hongkongu i prawdopodobnie pochodził z tego samego źródła. Od 15 stycznia w Hongkongu zgłoszono już 50 przypadków zakażenia koronawirusem Delta u ludzi. Badania kolejnych zarażonych potwierdziły, że pierwszym ogniskiem nowej fali epidemii był sklep zoologiczny. To sprawiło, że organy ds. zdrowia publicznego podjęły decyzję o uśpieniu i utylizacji ponad 2 tys. chomików – głównie przebywających w sklepach zoologicznych, lecz także tych, które już trafiły do domów mieszkańców. Naukowcy z Uniwersytetu w Hongkongu pogłębili wstępne analizy i doszli do wniosku, że pierwsze chomiki zostały zarażone Deltą już w listopadzie 2021 roku, a więc jeszcze przed sprowadzeniem ich do Hongkongu. To sugeruje, że wirus mógł niepostrzeżenie rozwijać się wśród zwierząt i mutować, zanim ponownie przeskoczył na ludzi. Tym samym chomiki zostały uznane dopiero za drugie – po norkach – zwierzęta, które mogą zarażać ludzi wirusem SARS-CoV-2. Badania, których wyniki mają w najbliższym czasie ukazać się w czasopiśmie „The Lancet”, to także pierwszy dowód na to, że chomiki mogą zarazić się koronawirusem poza celowymi zakażeniami w laboratorium. Współautor badania, prof. Leo Poon, wirusolog z Uniwersytetu w Hongkongu, przyznaje, że „handel zwierzętami domowymi należy uznać za nową drogę rozprzestrzeniania się wirusa"". Podkreśla jednak, że nadal w największym stopniu ludzie zarażają się od siebie nawzajem, a nie od zwierząt domowych. Niemniej, przypadek Hongkongu pokazuje, jak ważne jest ścisłe monitorowanie międzynarodowego handlu zwierzętami. – SARS-CoV-2 może krążyć wśród zwierząt, ewoluując w nieoczekiwany sposób, a następnie rozprzestrzeniać się z powrotem na ludzi. Przy tym wirusie nie potrzebujemy więcej niespodzianek – mówi Marion Koopmans, wirusolożka z Uniwersytetu Medycznego w Rotterdamie. Jak podają władze Hongkongu, zakażone chomiki były importowane z Holandii. Co więcej, analiza genomów zgromadzonych w globalnej bazie SARS-CoV-2 wykazała, że wariant wirusa wykryty u chomików był najbliższy temu, jaki wykryto u ludzi w Europie Wschodniej. Ten związek sugeruje, że zwierzęta mogły zostać zakażone przez kontakt z innymi ludźmi w czasie transportu do Hongkongu."
Zagadkowa choroba zmienia rozgwiazdy w maź. Populacje zmalały nawet o 95%,https://www.national-geographic.pl/artykul/zagadkowa-choroba-zmienia-rozgwiazdy-w-maz-populacje-zmalaly-nawet-o-95-220209105024,Unknown,['Przyroda'],"Purpurowe rozgwiazdy morskie to jeden z ponad 20 gatunków rozgwiazd, który został dotknięty chorobą znaną jako sea star wasting syndrome, co można tłumaczyć jako syndrom wyniszczenia rozgwiazd morskich. Syndrom po raz pierwszy zaobserwowano w 2013 roku. Od tamtej pory jego przypadki potwierdzono w wielu rejonach świata, na obu półkulach.  Początkowo syndrom traktowano jedynie jako ciekawą anomalię w uporządkowanym świecie zwierząt. Niestety, wraz z upływem czasu choroba przybrała na sile, a obecnie mówi się wręcz o epidemii. Syndrom powoduje bowiem niespotykanie szybkie i ekstremalne spadki populacji rozgwiazd. Liczebność purpurowych rozgwiazd morskich zamieszkujących przybrzeżne wody Oregonu zmalała od 50 do nawet 94%. Purpurowe rozgwiazdy morskie to drapieżnik omułka kalifornijskiego i gatunek odgrywający kluczową rolę w utrzymaniu ekosystemu strefy międzypływowej, czyli na obszarach między lądem, a morzem, które są regularnie zalewane i odsłaniane przez kolejne pływy. Naukowcy postanowili zbadać, co powoduje chorobę i czy istnieje sposób, aby ją skutecznie zatrzymać. Tym bardziej, że dotychczasowe dane sugerują, że nasilenie syndromu jest związane z ocieplaniem się oceanów, które w kolejnych latach będzie postępować. W najnowszym badaniu nad syndromem wyniszczenia rozgwiazd biolog morski Andrea Burton z Oregon State University wraz z zespołem przebadał ponad 200 purpurowych rozgwiazd morskich. Naukowcy chcieli sprawdzić, czy istnieją jakiekolwiek różnice genetyczne między zwierzętami, które zostały zaatakowane przez chorobę, a tymi, które wydają się na nią odporne. – Wyszliśmy z założenia, że zarówno chora rozgwiazda morska, jak i zdrowa rozgwiazda, żyjąc w tym samym rejonie, prawdopodobnie były narażone na podobne warunki. Może więc te, które wyglądały na zdrowe, miały jakiś rodzaj genetycznej predyspozycji do odporności lub tolerancji na syndrom – mówi Burton. Niestety, wbrew oczekiwaniom naukowców analiza genetyczna nie ujawniła żadnych widocznych różnic, które tłumaczyłyby, dlaczego jedne rozgwiazdy chorują, a inne nie. – To budzi jeszcze większe obawy , jak ten gatunek rozgwiazd poradzi sobie w starciu z przyszłymi epidemiami – podkreśla Burton. Nowe badanie nie jest jedynym poświęconym temu zjawisku. W ubiegłym roku inny zespół naukowców zasugerował, że choroba jest spowodowana złożoną interakcją między morskimi drobnoustrojami a środowiskiem, w którym żyją rozgwiazdy. Ówczesne badania wykazały, że ogromne zakwity drobnoustrojów, takich jak fitoplankton (wywołane przez ocieplające się wody), pochłaniają większość lokalnego zaopatrzenia w tlen i pozbawiając rozgwiazdy dostępu do tego pierwiastka, prowadzą do ich „topienia i deformacji”. Rozkładające się ciała rozgwiazd stanowią dodatkową pożywkę dla drobnoustrojów, jeszcze bardziej napędzając straszliwą, śmiercionośną pętlę. Inne możliwe wyjaśnienie syndromu, to obecność kilku różnych patogenów niewirusowych. Ta hipoteza zakłada, że wyglądające podobnie stany chorobowe rozgwiazd są wywoływane przez różne patogeny, ale błędnie postrzegane jako jedno schorzenie. Mimo braku spodziewanych wyników, autorzy nowego badania sugerują, że nadzieją dla purpurowych rozgwiazd morskich i innych gatunków jest selektywna hodowla zwierząt. Z pomocą inżynierii genetycznej, biolodzy morscy byliby w stanie zmodyfikować genom rozgwiazd tak, aby stały się bardziej odporne na syndrom. „Wraz z rosnącą temperaturą wody morskiej, która skutkuje większą częstością występowania chorób wśród gatunków żyjących w morzach i oceanach, prawdopodobnie będziemy częściej obserwować podobne scenariusze masowych wybuchów śmiertelności, dotykających różne gatunki morskie. Mamy mało czasu na opracowanie programów ochrony” – ostrzega zespół."
Polski mur graniczny przetnie ostatni starodrzew w Europie. Co czeka przyrodę przy granicy z Białorusią?,https://www.national-geographic.pl/artykul/polski-mur-graniczny-przetnie-ostatni-starodrzew-w-europie,Douglas Main,['Przyroda'],"Na granicy polsko-białoruskiej przeważają lasy, pagórki, doliny i tereny podmokła. Ta jeszcze niedawno sielankowa okolica jest obecnie strefą zmilitaryzowaną. W obawie przed napływem imigrantów z Bliskiego Wschodu polski rząd podjął decyzję o budowie potężnego muru wzdłuż granicy. Pomysł został skrytykowany przez organizacje zajmujące się prawami człowieka i ekologów. Wysoki na 5,5 metra mur będzie rozciągał się na długości 186 kilometrów. Przetnie delikatne ekosystemy, w tym Puszczę Białowieską, ostatni nizinny starodrzew na kontynencie. – Jeśli zgodnie z planem budowa muru zostanie ukończona w ciągu najbliższych kilku miesięcy, szlaki migracyjne wielu gatunków zwierząt – wilków, rysi, jeleni, niedźwiedzi brunatnych i żubrów – zostaną zablokowane – mówi Katarzyna Nowak, pracownik naukowy Białowieskiej Stacji Geobotanicznej UW. To może mieć daleko idące skutki, ponieważ granica Polski i Białorusi jest dla dzikich zwierząt jednym z głównych korytarzy między Europą Wschodnią a Eurazją. Zdrowie genetyczne gatunków jest uzależnione od krzyżowania się populacji. 
Budowa muru zaszkodzi wielu gatunkom zwierząt. / fot. Getty Images Podobne ogrodzenia na granicach powstają na całym świecie – wyjątkowo złą sławą cieszy się mur amerykańsko-meksykański. Jak na ironię, takie budowle skutecznie utrudniają migracje w przyrodzie, ale nie zapobiegają przemieszczaniu się ludzi. Zazwyczaj tylko to opóźniają lub zmieniają kierunek. Nie rozwiązują też sedna problemu. Migranci często pokonują mury, przechodząc przez nie, pod lub nad nimi. – Mimo to, za każdym razem widmo migrantów na granicach sprawia, że rządy ignorują przepisy dotyczące ochrony środowiska – mówi John Linnell, biolog z Norweskiego Instytutu Badań Przyrody. Budowa polskiego muru granicznego będzie wiązała się ze wzmożonym ruchem samochodowym, hałasem i światłami w dziewiczych lasach. Niewykluczona jest też wycinka drzew i budowa dróg. – Moim zdaniem to katastrofa – komentuje Bogdan Jaroszewicz, dyrektor Białowieskiej Stacji Geobotanicznej. Kryzys humanitarny na granicy rozpoczął się latem 2021 r., kiedy tysiące migrantów trafiło na Białoruś często po wcześniejszych obietnicach o pomocy w dostaniu się do innych miejsc w Europie. Po przyjeździe wiele osób nie uzyskało jednak legalnego pobytu, a tysiące próbowały przedostać się do Polski, Łotwy i Litwy. Migranci byli często łapani przez polskie władze i zmuszani do powrotu na Białoruś. Co najmniej 12 ludzi zmarło z powodu hipotermii, niedożywienia lub z innych przyczyn. Jeszcze dłużej trwa konflikt między Białorusią a Unią Europejską. Rozgorzał w sierpniu 2020 r., po tym, jak Aleksander Łukaszenko ogłosił zwycięstwo w wyborach prezydenckich mimo udokumentowanych dowodów, że wyniki zostały sfałszowane. To doprowadziło do masowych protestów i represji. Z kolei UE kilkukrotnie nakładała sankcje na Białoruś. Polska i inne kraje twierdzą, że podżeganie do obecnego kryzysu granicznego to odwet za sankcje. 2 września ubiegłego roku polski rząd ogłosił obowiązujący do dziś stan wyjątkowy. Wiele miast przygranicznych jest otwartych tylko dla obywateli, a na podróżowanie do nich nałożono poważne ograniczenia. Turyści, pracownicy organizacji pomocowych, dziennikarze i wszyscy, którzy nie mieszkają lub na stałe nie pracują w okolicy, na ogół nie mogą odwiedzać tych miejsc. Ograniczenia utrudniają życie wieloetnicznej społeczności żyjącej przy granicy. Hotele i zajazdy zbankrutowały. – Do naukowców, którzy pracują w lesie, podchodzą żołnierze z bronią w ręku i dopytują się, co robią – mówi Michał Żmihorski, ekolog kierujący Instytutem Biologii Ssaków Polskiej Akademii Nauk z siedzibą w Białowieży. 
Puszcza Białowieska to jeden z niewielu takich drzewostanów na świecie. / fot. Getty Images Do tej pory z inicjatywy polskiego rządu wzdłuż granicy przez Puszczę Białowieską i większości terenów przygranicznych wybudowano już ogrodzenie z drutu kolczastego o wysokości ponad dwóch metrów. Z raportów wynika, że zwierzęta, w tym żubry i łosie, nadziały się już na ten płot i w efekcie zmarły. Nowy mur będzie ciągnął się od północnego krańca polsko-białoruskiej granicy przy Litwie na południe, w stronę Bugu. Brzegi rzeki również zostały już otoczone drutem kolczastym. – Przypuszczam, że to już ma negatywny wpływ na wiele zwierząt – mówi Żmihorski. Dalsze prace budowlane podzielą las mniej więcej na pół. Część naukowców rozsyła list otwarty do Komisji Europejskiej, organu wykonawczego UE, aby spróbować powstrzymać budowę muru. Duży teren Puszczy Białowieskiej jest chroniony od XV wieku. W jej granicach rośnie ostatni dziewiczy las nizinny, który kiedyś zajmował obszar od Uralu po Ocean Atlantycki. – To koronny klejnot Europy – podkreśla Nowak. – Liczące setki lat dęby, jesiony i lipy górują nad gęstym, niezagospodarowanym poszyciem, w którym drzewa padają i gniją bez przeszkód – wyjaśnia Eunice Blavascunas, antropolog i autor książki o regionie. W lesie żyją różnorodne grzyby i bezkręgowce – ponad 16 tys. gatunków, a dodatkowo 59 gatunków ssaków i 250 gatunków ptaków. Po polskiej stronie puszczy między dolinami na leśnych polanach żyje około 700 żubrów. Odbudowa tej cennej populacji trwała stulecia. Obok nich żyją wilki, wydry, jelenie i zagrożone wyginięciem rysie – obecnie jest ich kilkanaście. Zwierzęta przemieszczają się między Polską a Białorusią. W 2021 r. doniesiono, że na obszarze Polski pojawił się niedźwiedź brunatny. 
Żubry są niekwestionowanym symbolem Białowieży. / fot. Getty Images – Poza wpływem na środowiska naturalne, naukowcy martwią się też o hałas i zanieczyszczenia światłem. Budowa może przyczynić się do rozpowszechnienia inwazyjnych gatunków roślin, w tym szybko rosnących chwastów, takich jak nawłoć i korzeń złocisty – dodaje Jaroszewicz. Chodzi jednak nie tylko o ten jeden las. Blokada wschodniej granicy Polski odizoluje populacje dzikiej fauny i flory od większego obszaru Eurazji. – To problem kontynentalny – mówi Linnell – Kluczową kwestią jest to, że granica zostanie zamurowana. To doprowadzi do fragmentacji siedlisk i utrudni zwierzętom znajdowanie partnerów, pożywienia oraz wody. Na dłuższą metę może skończyć się regionalnym wyginięciem na skutek przerwania przepływania genów. Według prawników konstrukcja muru jest niezgodna z częścią krajowych przepisów dotyczących ochrony środowiska oraz ważnymi wiążącymi umowami międzynarodowymi. – Przede wszystkim, Puszcza Białowieska znajduje się na Liście Światowego Dziedzictwa UNESCO. To międzynarodowe, prestiżowe wyróżnienie przyciąga turystów. W ramach umowy Polska jest zobowiązana do przestrzegania postanowień Konwencji Światowego Dziedzictwa, w tym do ochrony żubrów i nie szkodzenia środowisku po białoruskiej strony puszczy – wyjaśnia Arie Trouwborst, ekspert prawa ochrony środowiska na Uniwersytecie w Tilburgu w Holandii. Jak dodaje, można sobie wyobrazić, że budowa muru skończyłaby się unieważnieniem statusu UNESCO puszczy, ale to byłoby ogromnym ciosem dla kraju i regionu. Tylko raz w historii miejsce dziedzictwa przyrodniczego zostało usunięte z listy. Puszcza – tak jak kilka innych lasów przygranicznych – jest również obszarem chronionym Natura 2000 na mocy Dyrektywy Siedliskowej Unii Europejskiej. – Prawo Unii Europejskiej jest wiążące i może być egzekwowane w Polsce lub przez Trybunał Sprawiedliwości, który może nakładać wysokie grzywny – mówi Trouwborst. Według rozsądnej interpretacji prawa, budując ogrodzenie z drutu kolczastego, polski rząd już łamie Dyrektywę Siedliskową. Prawo mówi, że potencjalnie zagrażające projekty mogą być realizowane tylko „w przypadku, gdy nie ma uzasadnionych naukowych wątpliwości co do braku” negatywnych skutków. Kontynuowanie budowy muru wiąże się z oczywistymi szkodami dla środowiska. Trybunał Sprawiedliwości UE już wcześniej orzekał w sprawie Puszczy Białowieskiej. W latach 2016-2018 fragmenty lasu zostały wycięte, żeby usunąć drzewa zarażone kornikami. W kwietniu 2018 r. Trybunał orzekł, że wycinka była nielegalna, a polski rząd zatrzymał dalsze prace w lesie. Mimo to w tym roku wyrąb został wznowiony na obrzeżach Białowieży. – Polska nie jest osamotniona. Globalny trend zmierzający w kierunku zwiększenia liczby murów na granicach grozi degradacją wielu lat postępu w ochronie środowiska, zwłaszcza w podejściu transgranicznym i kooperatywnym – mówi Linnell. W ostatnim czasie mury powstały między innymi na granicy USA i Meksyku, Słowenii i Chorwacji oraz wokół Mongolii. Linnell dodaje, że obecnie większa część UE jest odgrodzona. Wygląda na to, że budowa murów zaskoczyła wielu ekologów po prawie 100 latach postępów w tworzeniu połączeń i współpracy między krajami. To jest szczególnie ważne w Europie, gdzie żadne państwo nie jest wystarczająco duże, żeby samodzielnie chronić środowisko – populacje roślin i zwierząt rozciągają się ponad granicami. Linnell nazywa pośpieszne budowanie ogrodzeń „bezprecedensowym stopniem fragmentacji siedlisk”. Jego zdaniem jest to również załamanie się współpracy międzynarodowej. – Widać ten powrót do nacjonalizmu. Kraje próbują rozwiązać problemy wewnętrznie… bez zastanowienia się nad kosztami środowiskowymi. To pokazuje, że siły z zewnątrz mogą grozić cofnięciem postępu, jaki osiągnęliśmy w zakresie ochrony przyrody… i jak kruche były nasze zyski – podsumowuje biolog."
Rodzaje galaktyk. Jakie galaktyki obserwują astronomowie? Ile jest ich we Wszechświecie?,https://www.national-geographic.pl/artykul/rodzaje-galaktyk-jakie-galaktyki-obserwuja-astronomowie-ile-jest-ich-we-wszechswiecie,Unknown,['Kosmos'],"Uważa się, że galaktyki zaczynają się jako małe obłoki gwiazd i pyłu wirujące w przestrzeni kosmicznej. Takie obłoki zderzają się, łączą i tworzą coraz większe struktury. Kolejne zderzenia mogą przenosić materię w kierunku obrzeży galaktyki, tworząc rozległe ramiona spiralne wypełnione koloniami gwiazd. Nasz układ planetarny jest tyko maleńką częścią niewielkiego Ramienia Oriona naszej Galaktyki, zwanej Drogą Mleczną. To przeciętnych rozmiarów galaktyka o średnicy 100 tysięcy lat świetlnych, licząca nawet 400 miliardów gwiazd. Poglądy astronomów na początku XX wieku stawiały Drogę Mleczną w roli jedynej galaktyki. Pogląd ten zmienił dopiero Edwin Hubble. Ten mówiący z brytyjskim akcentem Amerykanin, żołnierz obu wojen światowych i trener koszykówki był zarazem jednym z największych astronomów w historii. Prze dwa lata – w 1923 i 1924 r. – Hubble badał obiekty, zwane wtedy mgławicami spiralnymi. Dzięki temu odkrył coś, co wywróciło do góry nogami całą naszą wiedzę o kosmosie. Dowiódł, że wiele tych mgławic wcale nie znajduje się w obrębie naszej Galaktyki, lecz daleko poza Drogą Mleczną. Pod koniec 1924 roku zaobserwował gwiazdy zmienne zwane cefeidami w kilku galaktykach. Dzięki bardzo dużej jasności cefeid oraz faktowi, że ich zmienność zależy od jasności tych szczególnych gwiazd pulsujących, Hubble oszacował odległości do tych galaktyk. Jego odkrycie wpłynęło na zmianę poglądów dotyczących całej struktury kosmosu. To właśnie Edwin Hubble opracował klasyfikację galaktyk i zaproponował schemat ich ewolucji. Opublikowana w 1924 roku klasyfikacja morfologiczna galaktyk Edwina Hubble’a jest stosowana do dziś. W ramach postępu badań jej części zostały modyfikowane lub pogłębiane. Jednak główny człon pozostaje niezmieniony. Jakie rodzaje galaktyk wydzielił Hubble? Wyróżnił cztery podstawowe typy: galaktyki eliptyczne i soczewkowate, tworzące grupę galaktyk wczesnego typu, oraz spiralne i nieregularne, określane jako galaktyki późnego typu. Dalsze badania nieznacznie zmodyfikowały diagram Hubble’a, pozostawiając galaktyki eliptyczne i spiralne jako dwie podstawowe klasy. Galaktyki eliptyczne mają regularny, kulisty lub elipsoidalny kształt. Są one największymi z obiektów w kosmosie i zazwyczaj wokół nich, jako centrów grawitacyjnych, gromadzą się inne galaktyki, tworząc gromady. Galaktyki eliptyczne mają bardziej czerwony kolor, gdyż zbudowane ze starych populacji gwiazdowych. Określane są jako „red and dead” (czerwone i martwe), gdyż nie obserwuje się w nich nowopowstających gwiazd. Galaktyki eliptyczne są pozbawione wewnętrznej struktury. Ich obrazy na zdjęciach nie mają wyraźnych granic. Są rozmytymi plamkami o jasności powierzchniowej spadającej łagodnie w miarę odchodzenia od centrum. Rozmiary galaktyk eliptycznych, nie licząc obiektów karłowatych, zawierają się najczęściej w przedziale od kilkudziesięciu do ok. 200 tysięcy lat świetlnych. Jednym z przykładów galaktyki eliptycznej jest galaktyka M32 w Andromedzie – satelita galaktyki M31. Galaktyki spiralne, do których należy Droga Mleczna i pobliska Galaktyka Andromedy, są mniejsze i świecą słabiej. Mają bardziej niebieski kolor, gdyż rodzące się w nich młode gwiazdy intensywnie emitują światło o krótszych (czyli bardziej niebieskich) falach. Do tej klasy zalicza się ponad połowa wszystkich galaktyk oraz aż 75 proc. jasnych galaktyk. Jeśli ich struktura nie uległa zakłóceniu – mają kształt spirali logarytmicznej. Dzięki zdjęciom dostarczanym przez Teleskop Kosmiczny Hubble’a (HST) wiemy, że w centralnej części wielu takich galaktyk można dostrzec delikatne spirale włókien gwiazd i materii międzygwiazdowej, sięgające samego centrum galaktyki. Modelowe obliczenia wykazały, że obiegające centrum galaktyki zgęszczenia gwiazd mogą rzeczywiście wywoływać zagęszczenia materii rozproszonej, wyciągające się w długie, zaginające się ku centrum galaktyki włókna. Galaktyki spiralne oznacza się literą S i w zależności od stopnia rozwinięcia ramion dzieli na typy a, b, c, d. Ich jądra stanowią supermasywne czarne dziury. Galaktyki spiralne mogą mieć tzw. poprzeczkę – pas jasnych gwiazd wychodzący z centrum i przebiegający przez środek galaktyki. Istnieją też galaktyki soczewkowate, które są formą pośrednią między galaktykami eliptycznymi a spiralnymi. Ich jądra są podobne do silnie spłaszczonej galaktyki eliptycznej, zaś dysk nie posiada ramion spiralnych. Galaktyki te nie zawierają młodych gwiazd ani pyłu, co jest ich cechą charakterystyczną. Za to, podobnie jak galaktyki spiralne, często mają poprzeczki. Ostatni rodzaj galaktyk to galaktyki nieregularne. Mają one względnie niewielkie rozmiary i niesymetryczny kształt. Wyglądają na zniekształcone i niejako porozrywane. Są również bogate w gaz, pył i nowe gwiazdy. Zaliczają się do młodych galaktyk, w których trwają gwałtowne procesy gwiazdotwórcze. Niektóre z nich mają  śladową strukturę w postaci centralnej poprzeczki, a czasem też zaczątków ramion spiralnych, co świadczy o ewolucji galaktyk nieregularnych do spiralnych. Pojawiają się w nich supernowe. Najbardziej znaną galaktyką tego typu jest Mały Obłok Magellana."
Mumia odkryta w Peru znajdowała się w pozycji embrionalnej i była związana sznurem,https://www.national-geographic.pl/artykul/mumia-odkryta-w-peru-znajdowala-sie-w-pozycji-embrionalnej-i-byla-zwiazana-sznurem,Unknown,['Odkrycia'],"Cajamarquilla to jedno z największych starożytnych miast Peru, które dziś jest stanowiskiem archeologicznym. Znajduje się w granicach dzielnicy Limy San Juan de Lurigancho. Miasto było perełką architektury. Znajdowało się tam wiele budynków i murów z suszonej cegły, świątynie oraz piramidy, które mogły być rezydencjami wojowników z kultury Wari, która żyła na tych ziemiach w latach 500–1000 n.e. Archeologowie, którzy pracowali na tym stanowisku archeologicznym, dokonali niezwykłego odkrycia. Odnaleźli mumię, która pochodzi sprzed ok. tysiąca lat. Co bardziej zaskakujące, zmumifikowany człowiek znajdował się w pozycji embrionalnej, a jego zwłoki zawinięto sznurem. Odkrycia dokonała grupa archeologów z peruwiańskiego Narodowego Uniwersytetu Świętego Marka. Archeologowie podkreślają, że w czasie, kiedy mumia została pochowana, miasto Cajamarquilla rozkwitało. Było miejscem, do którego przyjeżdzali ludzie w celach handlowych. W oświadczeniu autorów odkrycia czytamy, że w tym czasie mogło żyć tam nawet 10 000 mieszkańców. Mumia została odkopana w podziemnej mogile, która znajdowała się w miejscu dawnego rynku miejskiego. Do grobowca prowadziły siedmiostopniowe schody w dół. Osoba, która była zmumifikowana to mężczyzna, który w chwili śmierci miał mniej więcej 18-22 lata. Jak podaje portal Live Science, archeologowie znaleźli mumię, która była przykryta tkaniną i związana sznurem. Jej dłonie zakrywały twarz. Naukowcy twierdzą jednak, że była to powszechna praktyka pochówku dla ludzi zamieszkujących tamtejsze górskie tereny. -Odkrycie tego oto mieszkańca Cajamarquilli rzuca nowe światło na to, jak wyglądały zwyczaje i relacje między ludźmi, którzy zamieszkiwali te ziemie jeszcze w okresie przedhiszpańskim. - powiedział w wywiadzie dla telewizji CNN Pieter Van Dalen Luna, archeolog, który jest głównym kierownikiem prac wykopaliskowych.  Badacze rozpoczęli pracę wykopaliskowe w połowie października ubiegłego roku. Przyznają, że odkrycie mumii było dla nich nie lada zaskoczeniem. - Jesteśmy naprawdę zadowoleni z tego odkrycia, tym bardziej że nie spodziewaliśmy się znaleźć tutaj mumii. - mówi CNN Yomira Huamán Santillán, jeden z badaczy, który pracował na stanowisku archeologicznym Cajamarquilla. Naukowcy uważają, że mężczyzna, który został w tym miejscu pogrzebany, mógł być synem bogatego kupca, a więc bardzo ważnej osoby w hierarchii społecznej, jak na tamte czasy."
Planety z pierścieniami. Jak powstały spektakularne systemy pierścieni wokół Saturna i innych planet?,https://www.national-geographic.pl/artykul/planety-z-pierscieniami-jak-powstaly-spektakularne-systemy-pierscieni-wokol-saturna-i-innych-planet,Unknown,['Kosmos'],"W 1655 roku młody, zaledwie 26-letni holenderski astronom Christiaan Huygens w piśmie dotyczącym badań Saturna zamieścił taki anagram: „aaaaaaacccccdeeeeeghiiiiiiillllmmnnnnnnnnnooooppqrrstttttuuuuu”.  Rozszyfrował go dopiero cztery lata później w traktacie „Systema Saturnium” (System Saturna), w którym przedstawił swój model w pełnym kształcie. Anagram oznaczał: „Annulo cingitur, tenui, plano, nusquam cohaerente, ad eclipticam inclinato”. Można to przetłumaczyć: jest on [Saturn] otoczony przez cienki, płaski dysk, który nigdzie go nie dotyka i jest nachylony do ekliptyki. Chociaż pierścienie Saturna po raz pierwszy miał zaobserwować w 1610 roku sam Galileusz, to nie był on w stanie zidentyfikować poprawnie tego, co zobaczył. Sądził, że planeta ma „uszy” czy chwytak. Po pewnym czasie zrezygnował z tego wyjaśnienia i uznał, że zwyczajnie popełnił błąd, a żadnych „uszu” nie ma. Natomiast Jan Heweliusz widział w Saturnie planetę potrójną. Trzeba było genialnego Huygensa, by stwierdzić, że to, co Galileusz nazwał uszami, jest w rzeczywistości pierścieniami z gazu, lodu i kosmicznego gruzu. Teraz wiemy, że pierścienie planetarne, kiedyś uważane za charakterystyczne jedynie dla Saturna, istnieją wokół wszystkich olbrzymich planet gazowych naszego Układu Słonecznego. Pierścienie nie są obiektami stałymi, ale składają się z niezliczonych cząstek o rozmiarach od drobinek pyłu po małe księżyce. Skład i wielkość pierścieni poszczególnych planet różni się od siebie. Jak wyglądają najbliższe planety z pierścieniami? Pierścienie Jowisza są cienkie i składają się z małych cząstek podobnych do pyłu. Pierścienie Saturna są szerokie, jasne, a od strony nasłonecznionej nieprzezroczyste. Główne pierścienie rozciągają się od 6630 km do 120700 km ponad równikiem planety, mają średnio około 20 do 100 metrów grubości. Ale na brzegach pierścienia A występują formacje wystające na trzy kilometry.
 
Uran ma niewidoczne z Ziemi, wąskie, ciemne pierścienie wśród szerokich pasów pyłu. Cechą charakterystyczną pierścieni wokół Neptuna jest pozornie niekompletny zewnętrzny pierścień, w którym można dostrzec wyraźnie jasne łuki. Należy zauważyć, że pierścienie nie stanowią jedynie ozdoby. Są skomplikowanymi systemami fizycznymi, lokalnymi laboratoriami kosmicznymi i analogią do innych systemów kosmicznych, takich jak galaktyki i dyski protoplanetarne, z których tworzą się planety. Powszechne występowanie materii pierścieniowej wokół planet jest jednym z głównych odkryć naukowych ostatniego ćwierćwiecza. Nowe systemy pierścieni zostały odkryte zarówno przez sondy kosmiczne, jak i obserwatoria naziemne. Nawet wokół Ziemi – w punktach libracyjnych jej układu z Księżycem – znajdują się chmury pyłu, które mogą być pozostałościami po pierścieniu lub materią, której do uformowania się pierścienia nie wystarczyło. Odkryte w 1961 roku, nazywane są od nazwiska odkrywcy Obłokami Kordylewskiego. Wygląd pierścieni i ich skład różnią się w zależności od planety z pierścieniami, a także w obrębie każdego systemu pierścieni. Pytanie: skąd się wzięły? Powstały z pyłu i kosmicznego gruzu niewykorzystanego przez tworzącą się planetę, lecz utrzymywanego w pobliżu siłą jej grawitacji. Część materiału pochodzi też z rozerwanych księżyców. Do sytuacji rozerwania, czy wręcz zmiażdżenia księżyca dochodzi wtedy, gdy ten zbliży się do planety i przekroczy tzw. granicę Roche’a. Pojęcie pochodzi od nazwiska francuskiego astronoma Édouarda Roche’a, który pierwszy obliczył tę teoretyczną granicę. Promień Roche’a wiąże się z układem dwóch ciał niebieskich o znacznej różnicy mas. A sama granica jest punktem, po przekroczeniu którego ciało o mniejszej masie, czyli satelita, może zostać rozerwane przez siły pływowe. W takiej sytuacji sama siła grawitacji nie utrzyma mniejszego ciała w całości. Ocenia się, że granica Roche’a wynosi od 2 do 3 promieni ciała o dużej masie. Wiemy już, że pierścienie nie są jednorodną formacją. Składają się z wielu mniejszych „obrączek” o zróżnicowanej charakterystyce, a nawet różnym pochodzeniu. Dzięki odkryciom sondy Cassini wiemy, że jeden z dziewięciu pierścieni Saturna – konkretnie słaby, rozległy pierścień E – jest zasilany przez aktywność geologiczną na Enceladusie, księżycu Saturna. Pierścień ten składa się z  mikroskopijnych drobinek lodu i pyłu, które mają średnicę nie większą od mikrona (0,000001 metra). Pomimo tego rozciąga się na aż 302 tysiące kilometrów i ma około 10 tysięcy kilometrów grubości. W dodatku jest niebieski, przez co na pewno nie ma tego samego składu, co pozostałe pierścienie Saturna. Wszystko dlatego, że zasilają go pióropusze wody i lodowego błota wyrzucane przez Enceladusa. A skoro już o księżycach mowa, to należy wspomnieć o tych nazywanych pasterskimi. Są to satelity, które „wypasają” pierścienie, co w tym wypadku oznacza nadawanie kształtu pierścieniowi przez oddziaływania grawitacyjne. Najbardziej znanymi księżycami pasterskimi są: Pierścienie nie są charakterystyczne jedynie dla Układu Słonecznego. Jednak trudno je dostrzec w odległych układach planetarnych ze względu na ich słabą widzialność podczas transferu na tle gwiazdy. Jest jednak pewien wyjątek."
"Amazonia jest w stanie krytycznym. Naukowcy alarmują, że grozi nam katastrofa",https://www.national-geographic.pl/artykul/amazonia-jest-w-stanie-krytycznym-naukowcy-alarmuja-ze-grozi-nam-katastrofa-220308032412,Unknown,"['Nauka', 'Przyroda']","Najnowsze badania zostały opublikowane w czasopiśmie naukowym ""Nature Climate Change"". Naukowcy ostrzegają, że wycinka, która trwa w Amazonii od lat, jak również zmiany klimatu i globalne ocieplenie doprowadziły lasy deszczowe do punktu krytycznego.   Badacze doszli do zatrważających wniosków. Od początku XXI wieku ponad 75% lasów deszczowych zaczęło tracić swoją odporność i zdolność do regeneracji. Naukowcy zaobserwowali, że najgorzej jest w regionach, w których częstotliwość opadów deszczu jest mniejsza oraz w częściach, w których działalność człowieka jest bardziej odczuwalna. Uczeni alarmują, że wkrótce Amazonia może zamienić się w sawannę. Autorzy przyznają, że wyniki ich badań są niezwykle niepokojące. Okazuje się, że katastrofa Amazonii, o której ekolodzy informują już od lat, może nastąpić dużo szybciej niż do tej pory sądzono. Naukowcy przeanalizowali dane satelitarne z ostatnich 25 lat. Po raz pierwszy w historii dokładnie zbadali współczynnik odporności lasów deszczowych na niebezpieczne zjawiska pogodowe, takie jak gwałtowne pożary i długotrwałe susze.   Tim Lenton, współautor badania z Uniwersytetu w Exeter napisał, że obszary, które zostały najbardziej dotknięte wycinką lub żywiołami utraciły swoją odporność aż o ok. 50%. – Najgorzej jest tam, gdzie widoczna jest działalność człowieka oraz w miejscach bardziej suchych – stwierdza Lenton.   Osoby odpowiedzialne za najnowszy raport alarmują, że stan krytyczny Amazonii, z którego nie będzie już odwrotu, może nastąpić już w połowie tego stulecia. To dlatego, że globalne ocieplenie jest coraz bardziej odczuwalne dla ekosystemów.  Niektórzy światowi przywódcy podejmują decyzje, które mają doprowadzić do zmniejszenia emisji gazów cieplarnianych. Jednak najnowszy raport IPCC pokazuje, że to nie wystarcza. Nie tylko nie jesteśmy bliżej celu, jakim jest powrót do poziomu dwutlenku węgla w atmosferze sprzed epoki przemysłowej. Niestety, wszystko wskazuje na to, że emisja CO2 w ciągu następnej dekady wzrośnie o 14%.   Autorzy zaznaczają, że wyniszczanie Amazonii to suma kilku czynników. Oprócz zmian klimatu i globalnego ocieplenia, to również wycinanie drzew w Puszczy Amazońskiej. Odkąd Jair Bolsonaro objął urząd prezydenta Brazylii w 2019 roku, wycinka lasów deszczowych nabrała historycznie szybkiego tempa.   Według National Institute for Space Research (INPE) od sierpnia 2020 do lipca 2021 r. wycięto aż 13 235 km2 lasów.  To obszar mniej więcej 17 razy większy niż Nowy Jork. Dane zostały wyliczone na podstawie programu satelitarnego PRODES, który służy do monitorowania Amazonii.   Bolsonaro w swojej kampanii wyborczej obiecywał, że jednym z jego celów będzie wzmocnienie brazylijskiej gospodarki. Niestety jednym z czynników, które miały ją napędzać miała być eksploatacja Amazonii. Chociaż prezydent Brazylii obiecywał, że do 2030 roku uda mu się zapobiec między innymi nielegalnej wycince drzew, to fakty pokazują coś zupełnie innego. Polityk sam zachęca do wylesiania."
Chcesz poprawić swoje zdrowie psychiczne i samopoczucie? Na tydzień odstaw social media – radzą naukowcy,https://www.national-geographic.pl/artykul/chcesz-poprawic-swoje-zdrowie-psychiczne-i-samopoczucie-na-tydzien-odstaw-social-media-radza-naukowcy-220510123657,Unknown,"['Nauka', 'Ludzie']","Ile ludzi na świecie korzysta obecnie z social mediów? W lutym tego roku było to 4,6 mld osób, czyli prawie 60 proc. wszystkich mieszkańców Ziemi. W tym samym okresie w Polsce portali społecznościowych używało 27 mln osób, czyli dwie trzecie mieszkańców naszego kraju. Dane te pochodzą z raportu „Digital 2022”, udostępnianego na portalu datareportal.com. Można w nim również wyczytać, że na początku 2022 r. z Facebooka korzystało prawie 17 mln Polaków, natomiast z Instagrama 10 milionów. W sieci spędzamy wiele godzin dziennie – dla osób w wieku 16–64 lat jest to średnio 6 godzin i 39 minut. Z tego trzy godziny i kwadrans przypada na oglądanie różnych form internetowej telewizji. Zaś średnio godzinę i 50 minut każdego dnia zajmuje nam przeglądanie mediów społecznościowych. Czy jednak czas, jaki poświęcamy na tę ostatnią czynność, spędzamy zdrowo? Naukowcy mają co do tego coraz więcej wątpliwości. Grupa badaczy z Uniwersytetu Bath postanowiła właśnie sprawdzić, jak byśmy się poczuli, gdybyśmy zrezygnowali ze skrolowania portali społecznościowych przez tydzień. – Używanie portali społecznościowych jest powszechne. Wielu z nas robi to właściwie bez zastanowieniu od momentu, gdy rano podnosi powieki, do chwili, gdy nocą kładzie się spać – mówi dr Jeff Lambert, główny autor badań. Naukowiec zauważa, że pojawia się coraz więcej obaw, iż social media pogarszają zdrowie psychiczne ludzi. – Dlatego postanowiliśmy sprawdzić, co się stanie, gdy poprosimy ludzi o zaprzestanie używania social mediów przez tydzień – mówi. To swoisty cyfrowy post. W eksperymencie, którego rezultaty zostały opublikowane w czasopiśmie naukowym „Cyberpsychology Behavior and Social Networking”, wzięły udział 154 osoby. Badani mieli od 18 do 72 lat. Wszyscy przyznali, że korzystają z social mediów każdego dnia. Średnio tygodniowo poświęcali na nie osiem godzin. Naukowcy podzielili badanych na dwie grupy. Pierwsza mogła używać portali społecznościowych tak, jak robiła to dotychczas. Drugą poproszono o zrobienie sobie tygodnia przerwy od social mediów. By upewnić się, że osoby w tej grupie rzeczywiście stosują się do tej prośby, naukowcy sprawdzali ich statystyki korzystania z aplikacji internetowych. Okazało się, że badani okazjonalnie zerkali na swoje konta. Jednak tylko przez 21 minut w ciągu tygodnia. Na początku i na końcu badania naukowcy ocenili ogólne samopoczucie badanych, ich nastrój oraz poziom lęku. Okazało się, że wszystkie te wskaźniki wypadły po tygodniu lepiej w grupie, które nie korzystała z platform społecznościowych. – Wiele osób dostrzegło pozytywny efekt odcięcia od social mediów – komentuje dr Lambert. – Ich nastrój się poprawił i mniej dokuczały im lęki. To wskazuje, że nawet mała przerwa w korzystaniu z mediów społecznościowych ma na nas dobroczynny wpływ."
"Działania ekologiczne: lista 8 rzeczy, które możesz zrobić dla zdrowia planety",https://www.national-geographic.pl/artykul/dzialania-ekologiczne-lista-rzeczy-ktore-mozna-robic-juz-teraz-dla-zdrowszej-planety,Unknown,['Przyroda'],"Jeśli chcemy mieć realny wpływ na kondycję naszej planety, bez zmiany codziennych nawyków się nie obejdzie. I znów, wszystko jest niby oczywiste, ale wciąż nie zdajemy sobie sprawy z faktu, że przyszłość Ziemi jest w naszych rękach i tylko od nas zależą jej dalsze losy. Co zatem możemy zrobić? Jakie są działania ekologiczne rekomendują eksperci? Poniżej przedstawiamy najważniejsze wskazówki dotyczące dbania o środowisko i listę rzeczy, które już teraz można zrobić dla zdrowszej planety. Przestrzegajmy ich codziennie, nie tylko 5 czerwca z okazji Światowego Dnia Środowiska.  Przez działania ekologiczne rozumiemy wszystkie czynności, które mają na celu poprawę jakości środowiska naturalnego. Czynności te są również ukierunkowane na poprawę warunków życia człowieka, który jest przecież częścią przyrody i jest od niej ściśle uzależniony. Funkcjonowanie w środowisku przyjaznym dla ludzi leży więc w naszym interesie.  Działania ekologiczne są w znacznej mierze odpowiedzią na problem zanieczyszczenia środowiska. Od wielu lat obserwowalny jest ujemny wpływ człowieka na przyrodę ożywioną, glebę, powietrze i wodę. Coraz częściej naukowcy donoszą też o globalnych zmianach klimatycznych, do których człowiek przyłożył swoją rękę. Zanieczyszczenia antropogeniczne stanowią poważny problem, przed którym stajemy dziś wszyscy."
Arktyka - zwierzęta i ekosystem. Jakie zwierzęta żyją w Arktyce? Zobacz niesamowite zdjęcia [GALERIA],https://www.national-geographic.pl/artykul/te-zwierzeta-kochaja-mroz-zobacz-urzekajace-zdjecia-z-arktyki-galeria,Unknown,['Przyroda'],"Przez 10 miesięcy w roku skuta lodem i wieczną zmarzliną, przez cztery pogrążona w ciemnościach. Arktyka – region rozciągający się na północ od koła polarnego aż do bieguna północnego – to jeden z ostatnich prawdziwie dzikich obszarów naszej planety. Tu przetrwają tylko najwytrwalsi i najlepiej dostosowani. Zwierzęta Arktyki miały ok. 3 mln lat, żeby przystosować się do panujących tu surowych warunków. Na pierwszy rzut oka na śnieżnej pustyni i połaciach lodu skuwających Ocean Arktyczny nie ma nic. Ale zamieszkujący te ziemie ludzie – od Alaski, przez północną Kanadę, Grenlandię, po Norwegię i Rosję – wiedzą, że zarówno tundra, jak i okolice bieguna tętnią życiem.  Rdzenna ludność Arktyki to Inuici, Lapończycy, Czukcze i Nieńcy. Ludzie dostosowali się do niezwykle trudnych warunków życia, tworząc wyjątkowe kultury. Są też świadkami niepokojących przemian. Pod wpływem zmian klimatycznych środowisko żyjących tu zwierząt zmienia się i kurczy w alarmującym tempie. W Arktyce mogą przetrwać głównie rośliny o znacznym stopniu specjalizacji. Najczęściej są karłowate i o krótkim okresie wegetacji. Na cieplejszych, subarktycznych obszarach częściej występują drzewa. Na obszarach o trwałej pokrywie lodowej dochodzi czasem do zjawiska zwanego zakwitem lodu. Jest ono wywołane masowym wystąpieniem glonów. Jakie zwierzęta żyją na Arktyce? Najbardziej znane to: Zabezpieczenie przed trudnymi warunkami daje ssakom znaczna grubość futra i warstwa tłuszczu. Olbrzymia większość spotykanych w Arktyce ptaków morskich nie gniazduje tam, a jedynie żeruje w czasie krótkiego okresu obfitości pożywienia. Topniejący coraz szybciej arktyczny lód powoduje, że tutejsze drapieżniki tracą swoje miejsca polowań lub giną z głodu na dryfujących krach. Dotyczy to zwłaszcza niedźwiedzi polarnych. Populacja fok też jest zagrożona. Topniejący lądolód spowodował, że do Arktyki zaczęły przypływać nigdy wcześniej nie zapuszczające się tak daleko na północ orki. To najgroźniejszy podwodny zabójca fok, który nowe żerowiska traktuje jak wiecznie pełną lodówkę. Mimo apeli naukowców, Arktyka nie doczekała się międzynarodowego porozumienia, który zapewniałby ochronę tutejszej przyrody. Neutralna terytorialnie Antarktyda chroniona jest kilkakrotnie ratyfikowanym i poprawianym traktatem z 1959 r. Natomiast regiony Arktyki należą do konkretnych państw, którym na razie nikt nie może zabronić prób wydobycia gazu czy ropy. Zapędy te wciąż najskuteczniej hamuje tutejsza zima, ale klimat się ociepla. Z roku na rok średnie temperatury rosną, a winę za to ponosi nasza cywilizacja. Dno morskie Arktyki kryje co najmniej 90 miliardów baryłek ropy naftowej i ok. 1,67 biliona metrów sześciennych gazu ziemnego. Obficie występują również złoża metanu. Po wodach Oceanu Arktycznego, morzach: Barentsa, Beauforta czy Beringa, kursuje więcej statków niż kiedykolwiek przedtem. Wynika to z faktu, że pokrywa lodowa jest znacznie cieńsza. Coraz prężniej, lecz niekoniecznie z poszanowaniem środowiska naturalnego, rozwija się przemysł turystyczny. Problem w tym, że jeśli każdy zechce obejrzeć cuda Arktyki na własne oczy, za kilkadziesiąt lat nie będzie czego oglądać. Zobacz niezwykłe zdjęcia Floriana Schulza, autora zdjęć filmu ""To the Arctic 3D"".
GALERIA >>>"
Osiągnięcia starożytnego Egiptu – co wynaleźli starożytni Egipcjanie?,https://www.national-geographic.pl/artykul/osiagniecia-starozytnego-egiptu-co-wynalezli-starozytni-egipcjanie,Artur Białek,['Historia'],"Dawni Egipcjanie pozostawili po sobie wiele bezcennych artefaktów, które pozwoliły naukowcom zrozumieć ich obyczaje i poznać styl życia w antycznej krainie nad Nilem. To niewiarygodne, ale wielu wynalazków, które wówczas powstały, z powodzeniem używamy do dziś. Poniżej wymieniamy najważniejsze osiągnięcia starożytnego Egiptu. Dla wielu osób, Egipt to po prostu piękne plaże, niesamowite rafy koralowe i bogactwo zabytków. Starożytnej krainy nad Nilem nie można jednak sprowadzać do roli zwykłego kurortu. Trzeba bowiem wiedzieć, że dawni mieszkańcy tego kraju tworzyli jedną z najbardziej rozwiniętych cywilizacji starożytnego świata, o czym świadczą ich niezwykłe osiągnięcia.  Każdy, kto myśli, że podatki są domeną czasów współczesnych, jest w ogromnym błędzie. System danin był znany już w starożytnym Egipcie. Podatki pobierano na potrzeby rozwoju administracji i wojska, a ich forma zależała od pozycji społecznej podatnika. Chłopi musieli oddawać część swoich zbiorów, rzemieślnicy - część wytworzonych wyrobów, natomiast kupcy świadczyli daninę pieniężną. Wiadomo, że wysokość świadczeń na rzecz władzy była dla ludu wyjątkowo dotkliwa. W okresie panowania XIV dynastii, w jednej z egipskich prowincji wybuchł wielki bunt - ludność zabiła wszystkich poborców, by wyzwolić się spod jarzma materialnej niewoli.   Obecnie wiadomo, że egipskie pismo nie jest najstarszą formą zapisu starożytnego świata. 500 lat wcześniej Sumerowie opracowali pismo klinowe. Pewne jest natomiast, że Egipcjanie znacząco przyczynili się do rozwoju tej dziedziny. Mieszkańcy krainy nad Nilem już 3000 lat p.n.e. posługiwali się ideograficzno-spółgłoskowym systemem zapisu. Wyróżniano wówczas trzy rodzaje znaków: ideogramy (znaki graficzne całych wyrazów), fonogramy (graficzny zapis dźwięków) i determinantywy (znaki końcowe zapisanego wyrazu).  Pismo starożytnych Egipcjan dzieli się na trzy formy: Pozostańmy jeszcze przez chwilę w dziedzinie piśmiennictwa. Starożytnym Egipcjanom zawdzięczamy wynalazek, który bez cienia przesady okazał się kamieniem milowym w rozwoju cywilizacyjnym. Mowa o papirusie. Egipcjanie wytwarzali ten materiał piśmienniczy z rośliny o tej samej nazwie, która w tamtych czasach obficie porastała górną deltę Nilu. Proces produkcji papirusu był wyjątkowo skomplikowany, jak na ówczesne możliwości - z cienkich, szerokich włókien rośliny sklejano całe arkusze, które następnie były prasowane i suszone na słońcu.  Starożytnym Egipcjanom przypisuje się też jedne z najstarszych odkryć astronomicznych. Już w 3000 roku p.n.e., w królestwie faraonów określono długość roku na 365 dni i dzielono go na 12 miesięcy. Wówczas rozróżniano trzy pory roku, związane z wylewami Nilu: wylewów, siewów i zbiorów. Noce i dni były dzielone na 12 godzin. Egipcjanie znali też kalendarz słoneczny, który opracowali w oparciu o cykl obiegu Ziemi wokół Słońca. Prowadzili pierwsze obserwacje astronomiczne i byli w stanie obliczyć terminy zaćmienia Księżyca i Słońca. To właśnie starożytni Egipcjanie jako pierwsi zaczęli balsamować zwłoki (wcześniej zmarłych grzebano w piaskach pustyni). W ramach mumifikacji usuwano narządy wewnętrzne, w tym także mózg (przez nos). Następnie ciało wypychano sianem. Aby zapobiec rozkładowi, stosowano specjalne olejki.  Powróćmy na chwilę do kwestii związanych z astronomią i czasem. Starożytnym Egipcjanom zawdzięczamy wynalezienie zegara. Najstarsza odkryta tarcza, która określała godzinę na podstawie pozycji słońca, powstała ok. 800 r. p.n.e. Zegar został wyrzeźbiony w łupkowym bloku. Na tarczy wyryto 6 rowków. Gdy cień gnomonu padał na jeden z nich, możliwe było określenie pory dnia.  Wiele starożytnych cywilizacji opracowało unikalne przyrządy ułatwiające liczenie, ale to Egipcjanie jako pierwsi wywiercili otwory w kamieniach i nawlekli je na sznurki. Miało to miejsce ok. 500 r. p.n.e. W ten sposób powstało pierwsze prawdziwe liczydło - przyrząd, który w podobnej formie przetrwał do naszych czasów. W wielu miejscach na świecie, wodę do dziś czerpie się ze studni. Nie każdy o tym wie, ale pierwsze obudowane szyby, sięgające warstwy wodonośnej, powstały właśnie w starożytnym Egipcie. Wód powierzchniowych było tam niewiele, więc ten wynalazek był naturalną odpowiedzią na potrzeby społeczne. Kopano zarówno studnie publiczne, jak i prywatne. W kraju faraonów powstała też pierwsza waga. Wynalezienie przyrządu do mierzenia masy najprawdopodobniej było podyktowane potrzebą dokładnego odmierzania ilości szlachetnych kruszców. Pierwsza waga była urządzeniem dwuramiennym, opartym na stojaku i wyposażonym w szalki. Rolę odważników najprawdopodobniej pełniły kamienne rzeźby, przedstawiające popiersia zwierząt.  Ostatnim wielkim odkryciem w naszym zestawieniu jest klej. Dokładnie tak, starożytni Egipcjanie potrafili kleić papirusy, skóry i drewno. Wytwarzana przez nich substancja była pozyskiwana ze skór i kości zwierzęcych. Stosowany był też klej otrzymywany z mleka.  Egipskie pisma hieroglificzne są uznawane za jedną z najstarszych form zapisu na świecie. Przez niemal 2000 lat, pozostawione przez starożytnych Egipcjan dziedzictwo kulturowe było prawie w całości przykryte przez pustynne piaski. Starożytni Egipcjanie wierzyli, że Ziemia ma kształt płaskiego okręgu.  Początkowo, mieszkańcy starożytnego Egiptu (zarówno płci żeńskiej, jak i męskiej) stosowali makijaż w celu ochrony skóry przed promieniami słonecznymi. Dopiero później zaczął on pełnić funkcję ozdobną. Astronomia pełniła ważną rolę w życiu starożytnych Egipcjan. Już wtedy wiedziano, że Ziemia nie jest jedyną planetą w Układzie Słonecznym. Egipcjanie byli świadomi istnienia Jowisza, Marsa, Saturna i Merkurego. Nie każdy o tym wie, ale uwielbiane dziś przez kobiety na całym świecie buty na obcasach, zostały wynalezione w starożytnym Egipcie. Wówczas nosili je także mężczyźni. Starożytni Egipcjanie potrafili leczyć wiele chorób. Ówczesna medycyna próbowała poradzić sobie także z nowotworami. W ramach terapii używano... rozgrzanego wiertła, oczywiście z zerowym skutkiem. Antykoncepcja była znana już w starożytnym Egipcie. Kobiety wkładały do pochwy odchody krokodyla, które miały uniemożliwić przeniknięcie nasienia w głąb dróg rodnych. Miały też wykazywać działanie plemnikobójcze. "
"Życie pozaziemskie istnieje. Naukowcy obliczyli, kiedy ludzkość po raz pierwszy spotka Obcych",https://www.national-geographic.pl/artykul/zycie-pozaziemskie-istnieje-a-naukowcy-obliczyli-kiedy-ludzkosc-po-raz-pierwszy-spotka-kosmitow-220505121537,Unknown,"['Kosmos', 'Odkrycia']","Zgodnie z równaniem Drake’a Wszechświat może zamieszkiwać nawet 5 milionów cywilizacji inteligentnych istot. Amerykański astrofizyk obliczył, że każda rozwinięta forma życia jest w stanie odwiedzić inną rozwiniętą formę życia w czasie ostatnich 5 tysięcy lat jej istnienia. Uczony dowiódł, że w takim razie we Wszechświecie musi istnieć około 250 tys. cywilizacji, które mają możliwość odwiedzenia naszej planety. Jeżeli weźmie się pod uwagę, że jedna cywilizacja trwa średnio około 100 tys. lat, ile czasu potrzebuje ludzkość, żeby spotkać Obcych? Naukowcy znają już odpowiedź na tak postawione pytanie. Za badania odpowiada dwóch chińskich uczonych z Uniwersytetu Beishida w Pekinie. To astronomowie Wenjie Song i He Gao. Artykuł zatytułowany „The Number of Possible CETIs within Our Galaxy and the Communication Probability among These CETIs” opublikowali w czasopiśmie naukowym „The Astrophysical Journal"". Według uczonych nasza cywilizacja spotka Obcych za 400 000 lat. – Jako jedyna rozwinięta i inteligentna cywilizacja na Ziemi nieustannie zastanawiamy się, czy nasza egzystencja jest wyjątkowa – czytamy w artykule. – W ciągu ostatnich dziesięcioleci przeprowadzono wiele badań na temat życia pozaziemskiego. Z pewnością obce cywilizacje istniały, ale nie mamy 100% pewności, że do dziś istnieją. To nas jednak nie powstrzymuje przed dalszymi badaniami – przekonują autorzy pracy. Największą trudnością w obliczeniu tego, kiedy spotkamy się z Obcymi, jest punkt odniesienia. Mamy bowiem do czynienia z bardzo ograniczonym zbiorem danych, który zawiera jedynie naszą cywilizację. Pamiętajmy również, że równanie Drake’a nie przedstawia wiarygodnego wyniku. Jest jedynie przypuszczeniem, dywagacją i eksperymentem myślowym, który pobudza naszą wyobraźnię do dalszych rozważań. Nauka opiera się jednak na rzetelnej wiedzy, a nie wierzeniach i przypuszczaniach. Niemniej jednak zawsze potrzeba wiary w sukces danej tezy, aby dowieść jej prawdziwości. Para chińskich badaczy postanowiła jeszcze raz przyjrzeć się tej sprawie i sprawdzić, czy możemy mówić o tym, że kiedykolwiek spotkamy obcą cywilizację. W tym celu astronomowie skorzystali między innymi z badań z 2020 roku. Według nich w naszej Drodze Mlecznej może dojść do 36 potencjalnych spotkań z pozaziemskimi formami życia. Liczba ta jest wynikiem obliczeń i analizy historii formowania się gwiazd z pobliskich galaktyk. Badanie opierało się również na założeniu, że wokół tych gwiazd znajdują się planety podobne do Ziemi, gdzie mogło powstać życie. Naukowcy postanowili uzupełnić badanie sprzed dwóch lat i zadali sobie kolejne pytania: ile planet podobnych do Ziemi nadaje się do życia, jak często ono ewoluuje oraz na jakim etapie ewolucji gwiazdy macierzystej narodziłaby się inteligentna cywilizacja, która byłaby w stanie wejść w interakcją z naszą. Następnie wykorzystując szereg różnych zmiennych uczeni przeprowadzili symulację Monte Carlo. Optymistyczny scenariusz zakłada, że gwiazda musi mieć co najmniej 25% swojej żywotności zanim wykształci się nowa forma życia, zdolna do kontaktu z ludzkością. Ponadto każda planeta ma tylko 0,1% szans na to, że owo życie się na niej pojawi. W ten sposób naukowcy obliczyli, że może istnieć ok. 42 000 cywilizacji pozaziemskich, które byłyby w stanie skontaktować się z ludzkością. Zgodnie z tymi danymi wystarczyłoby zaledwie 2000 lat, abyśmy spotkali którąś z nich. Pesymistyczny scenariusz i ten bardziej realistyczny zakłada, że gwiazda musi być w 75% swojej ewolucji, natomiast prawdopodobieństwo, że planeta wykształci formy życia wynosi 0,001%. Daje nam to ok. 111 cywilizacji, które są w stanie odwiedzić naszą planetę. To nie wszystko. Abyśmy dotrwali do takiego spotkania, musielibyśmy przetrwać jeszcze 400 000 lat. Dodatkowo należy założyć, że cześć z tych cywilizacji nie przetrwa przez czynniki tj. zmiany klimatyczne lub uderzenia olbrzymich asteroid. Naukowcy podkreślają w swoim badaniu, że ich zmienne są pełne wielu niewiadomych, dlatego należy rozpatrywać je jako eksperyment myślowy, niż pewny wynik. Od chwili, gdy pierwszy człowiek spojrzał w niebo, ludzkość zastanawiała się, kto żyje pośród gwiazd. Kiedyś widziano tam duchy i bogów, a dziś staramy się odnaleźć obce cywilizacje. Nasz gatunek cechuje nie tylko żądza wiedzy, ale również chęć eksploracji i eksploatacji. Doskonale opisał to wybitny pisarz i filozof Stanisław Lem, w swojej książce „Solaris”. „Wcale nie chcemy zdobywać kosmosu, chcemy tylko rozszerzyć Ziemię do jego granic. Jedne planety mają być pustynne jak Sahara, inne lodowate jak biegun albo tropikalne jak dżungla brazylijska. Jesteśmy humanitarni i szlachetni, nie chcemy podbijać innych ras, chcemy tylko przekazać im nasze wartości i w zamian przejąć ich dziedzictwo”. „Mamy się za rycerzy świętego Kontaktu. To drugi fałsz. Nie szukamy nikogo oprócz ludzi. Nie potrzeba nam innych światów. Potrzeba nam luster. Nie wiemy, co począć z innymi światami. Wystarczy ten jeden, a już się nim dławimy.” Trudno jest nam zaakceptować to, że inne cywilizacje mogą wcale nie przypominać nas, ludzi. My jednak stale dokonujemy antropomorfizacji, która być może pomaga nam opanować nasz strach przed nieznanym. Jak pokazują jednak ostatnie badania, na razie nie musimy się obawiać. 400 tysięcy lat to dość dużo czasu, aby oswoić się z myślą, ze nie jesteśmy sami we Wszechświecie."
"Palmanova: włoskie miasto epoki renesansu, które nie przestaje zachwycać",https://www.national-geographic.pl/artykul/palmanova-wloskie-miasto-epoki-renesansu-ktore-nie-przestaje-zachwycac,Unknown,['Historia'],"Jednym z takich klejnotów architektury jest znajdujące się w regionie Wenecji miasto Palmanova. Dziś żyje tam nieco ponad 5 tysięcy ludzi, a miasto jest wpisane na listę Światowego Dziedzictwa UNESCO. Carlo Goldoni (1707-1793), który odwiedził to „miasto w kształcie gwiazdy"", stwierdził: „Jest to jedna z najsolidniejszych i najbardziej godnych uwagi fortec w Europie. Fortyfikacje są tak dobrze wykonane i uporządkowane, że cudzoziemcy przyjeżdżają tu z ciekawości, aby podziwiać je jako arcydzieło architektury wojskowej"".  Zbudowana przez Republikę Wenecką w 1593 roku twierdza została zaprojektowana przez zespół architektów wojskowych pod kierownictwem Giulio Savorgnana. W 1797 roku została zdobyta przez Austriaków, a w następnych latach często zmieniała właścicieli: w 1805 roku trafiła pod panowanie Francji, w 1814 roku została odzyskana przez austriackich Habsburgów, a w 1866 roku stała się częścią Królestwa Włoch."
Gwiazdozbiory i ich nazwy: znasz je wszystkie?,https://www.national-geographic.pl/artykul/gwiazdozbiory-i-ich-nazwy-znasz-je-wszystkie,Artur Białek,['Kosmos'],"Gwiazdozbiory to nic innego, jak grupa gwiazd na określonym obszarze strefy niebieskiej, połączonych w symboliczne kształty. Nie występuje między nimi fizyczne połączenie, ale ze względu na ich bliskie położenie, razem tworzą geometryczne kształty, w których można doszukać się znajomych symboli. Jakie rozróżniamy gwiazdozbiory? Nazwy najpopularniejszych wymieniamy poniżej.  Już przedstawiciele starożytnych ludów doszukiwali się w gwiazdach znajomych kształtów. Już w V wieku p.n.e. podziału nieba dokonali Babilończycy (lub jak wskazują niektóre źródła – Grecy). Początkowo, umowny podział strefy, po której odbywa się pozorny ruch słońca, obejmował sześć odcinków. Z czasem dodano sześć kolejnych. Wszystkie razem nazwano zodiakami. Starożytni rozróżniali 48 konstelacji, głównie nieba północnego. Zostały one opisane w Almageście Klaudiusza Ptolemeusza. Do dziś używa się 47 dawnych gwiazdozbiorów. Niebo południowe zaczęto poznawać dopiero w XV wieku, gdy rozpoczęła się epoka wielkich odkryć geograficznych. Ostateczna lista konstelacji, zawierająca 88 pozycji, została zatwierdzona przez Międzynarodową Unię Astronomiczną w 1928 roku.  Andromeda to gwiazdozbiór ustanowiony przez przez starożytnych Greków, mniej więcej w II w n.e. Wraz z Trójkątem, Jaszczurką, Woźnicą, Wielorybem, Perseuszem, Cefeuszem i Kasjopeją, wchodzi w skład rodziny konstelacji Perseusza. To duży gwiazdozbiór nieba północnego, 19. pod względem wielkości. W Polsce można obserwować go od lata do zimy, przy czy najlepsze ku temu warunki stwarza jesień. Konstelacja przedstawia postać Andromedy – córki Cefeusza i Kasjopei, czyli króla i królowej Etiopii. Według greckiej mitologii, kobieta miała być złożona w ofierze Ketosowi – morskiemu potworowi wysłanemu przez Posejdona. Od strasznego losu wybawił ją Perseusz. Po śmierci, bogini Atena umieściła Andromedę na nieboskłonie. Gwiazdozbiór Andromedy rozpoczyna się przy północno-wschodnim rogu Pegaza i rozciąga się w stronę Perseusza. Najjaśniejszymi gwiazdami konstelacji są: Sirrah, tworząca głowę Andromedy, Mirach, składająca się na pas, oraz Alamak, tworząca nogę.  Woźnica jest kolejnym gwiazdozbiorem nieba północnego, który był znany już w czasach starożytnych. Pod względem wielkości, zajmuje 21. pozycję. Można go łatwo dostrzec w Polsce, w okresie od jesieni do wiosny.  Konstelacja przedstawia postać mężczyzny (woźnicy), który w prawej ręce dzierży bat, a lewą tuli kozę z małymi koźlętami. Jak wskazuje grecka mitologia, zwierzęciem trzymanym przez Woźnicę ma być Amalteja - koza, której mlekiem był karmiony sam Zeus.  Woźnicę można dostrzec w obszarze Drogi Mlecznej. Najjaśniejszą gwiazdą konstelacji jest Kapella, czyli Koza. Smok należy do grupy najwcześniej nazwanych konstelacji nieba północnego. To duży gwiazdozbiór, który pod względem zajmowanej powierzchni plasuje się na 8. pozycji. W Polsce jest widoczny przez cały rok, przy czym należy podkreślić, że najdogodniejsze warunki do obserwacji stwarzają miesiące wiosenne i letnie. Nazwa Draco jest związana z mitem o dwunastu pracach Herkulesa. Jedno z zadań, których musiał podjąć się syn Zeusa, polegało na wykradnięciu złotych jabłek z ogrodu Hesperyd. Jabłka miały być podarunkiem Gai dla Hery z okazji zaślubin z Zeusem. Drogocennego prezentu pilnował Ladon - potężny smok o stu głowach. Heros powalił stwora strzałą wypuszczoną z łuku i nakłonił Atlasa, aby ten udał się po łup. Gdy Hera dowiedziała się o losie, jaki spotkał smoka, z żalu po jego stracie umieściła go na nieboskłonie. Konstelacja Smoka otacza Mały Wóz, od Cefeusza i Łabędzia, aż po Wielki Wóz. Wypada  podkreślić, że nie jest to najjaśniejszy ze wszystkich gwiazdozbiorów, więc dostrzeżenie charakterystycznych punktów wymaga pewnego skupienia.  Lutnia to kolejna charakterystyczna konstelacja nieba północnego. Znana już w starożytności, dziś zajmuje 52. miejsce pod względem zajmowanej powierzchni. Gwiazdozbiór jest dobrze widoczny w Polsce, w okresie od wiosny do jesieni. Lyra ma przedstawiać lutnię Orfeusza - mitologicznego śpiewaka, syna boga Apollina i muzy Kaliope. Instrument miał być stworzony przez Hermesa, ze skorupy żółwia. Grana przez Orfeusza muzyka była tak ujmująca, że uśpiła czujność strażników Hadesu. Grajek przeszedł obok nich, by ratować z królestwa ciemności swoją żonę - Eurydykę. Pluton ostrzegł go, że w drodze powrotnej nie może oglądać się za siebie. Ten nie posłuchał i stracił żonę na zawsze, bo za życia nie pozwolono mu już przekroczyć bram świata umarłych. Po jego śmierci, instrument został umieszczony na niebie.  Najjaśniejszym punktem konstelacji jest Wega - niebieskawa gwiazda okołobiegunowa. Charakterystyczna konstelacja Oriona została ustalona w starożytnej Mezopotamii, jeszcze zanim rozkwitła kultura starożytnych Greków. Wówczas, nazywany był Uru-anna, co można przetłumaczyć jako Światło Nieba. Pod względem wielkości, zajmuje 26. pozycję. W Polsce ten piękny gwiazdozbiór można obserwować od października do końca lutego. Mitologia Greków przedstawia Oriona jako myśliwego. Syn Posejdona odziedziczył po swoim ojcu umiejętność maszerowania po wodzie. Zginął w następstwie ukąszenia skorpiona. Od tej pory, obie postaci znajdują się po przeciwnych stronach nieboskłonu. Orion jest położony w obszarze równika niebieskiego, co oznacza, że gwiazdy tworzące konstelację są widoczne na obu półkulach. Sąsiaduje z konstelacjami Zająca, Wielkiego Psa, Byka i Bliźniąt. Jego charakterystycznym elementem jest mgławica M42 - jedna z najjaśniejszych na nieboskłonie. Wymieniając najbardziej wyraziste konstelacje nieba północnego, nie sposób pominąć Łabędzia. To 16. pod względem wielkości gwiazdozbiór. Gołym okiem można dostrzec aż 150 tworzących go gwiazd. W Polsce, tę konstelację można obserwować od wiosny do jesieni. Gwiazdozbiór Łabędzia przedstawia jedną z postaci, które przybierał Zeus podczas sekretnych spotkań z Ledą - królową Sparty. Inna mitologiczna historia podpowiada, że konstelacja Cygnus przedstawia Orfeusza. Po śmierci, artysta miał być umieszczony na nieboskłonie pod postacią łabędzia, tuż przy swojej lutni. Łabędzia można podziwiać w obszarze Drogi Mlecznej. Jasne gwiazdy wyznaczają asteryzm Krzyża Północy, z kolei ciemniejsze wypełniają skrzydła ptaka.   Powyżej wymieniliśmy kilka najbardziej charakterystycznych gwiazdozbiorów nieba północnego. Nie są to jednak jedyne konstelacje, które może dostrzec osoba znajdująca się na półkuli północnej lub w obszarze równika niebieskiego. Kolejne układy, które możemy podziwiać na niebie północnym, to m.in.:"
"Według raportu IPCC mamy tylko 3 lata, by ograniczyć emisje gazów cieplarnianych o połowę. „Teraz albo nigdy”",https://www.national-geographic.pl/artykul/teraz-albo-nigdy-ipcc-ostrzega-w-najnowszym-raporcie-ze-najblizsze-lata-beda-kluczowe-zeby-zapobiec-katastrofie-klimatycznej-220405040909,Unknown,"['Nauka', 'Ludzie|National Geographic > Przyroda']","W poniedziałek została opublikowana najnowsza i ostatnia część raportu Międzynarodowego Zespołu ds. Zmian Klimatu. Autorzy zwracają w nim uwagę, że ludzkość ma czas jedynie do 2025 roku, aby powstrzymać wzrost emisji dwutlenku węgla, co ma znaczny wpływ na globalne ocieplenie. Światowi eksperci alarmują, że to ostatni dzwonek, jeżeli chcemy „wybrać w przyszłości życie”.   Wciąż mamy szansę, żeby zapobiec dramatycznym skutkom globalnego ocieplenia. Jest jeden warunek. Działania muszą być konsekwentne, jednomyślne, a co najważniejsze - natychmiastowe. W najnowszym raporcie IPCC naukowcy wyrazili się jasno. Mamy trzy lata. Co więcej, to ostrzeżenie ostateczne.   Autorzy raportu podkreślają, że jeżeli podejmiemy odpowiednie działania jeszcze w tej dekadzie, mamy szanse ograniczyć emisję gazów cieplarnianych o 50%. Naukowcy wskazują, że w poprzedniej dekadzie średni roczny poziom emisji na świecie był najwyższy w historii. Co ciekawe, w ciągu ostatnich lat jego tempo nieznacznie spadło.  Praca nad raportem IPCC trwała ok. siedem lat. Został on sporządzony przez niemal trzystu naukowców. Badacze zebrali ponad 30 tysięcy opracowań naukowych. Ostatnia część raportu to 2800 stron tekstu i bardzo szczegółowa ocena tego, jak możemy powstrzymać globalne ocieplenie.   Światowi przywódcy powinni wykorzystać go jako instrukcję obsługi do zmian w obrębie polityki klimatycznej.  – Niektórzy światowi liderzy mówią jedno, ale robią zupełnie coś innego. Mówiąc wprost, zwyczajnie kłamią. Niestety, ich kłamstwa będą miały katastrofalne skutki – mówił szef ONZ Antonio Guterres.  Ponad miesiąc temu IPCC opublikował drugą część raportu, w której informował o tym, jak poważne skutki ma globalne ocieplenie dla naszej planety, ale także dla ludzi. Okazuje się, że nawet 3,6 miliarda osób na całym świecie odczuwa już skutki zmian klimatu. To problem przede wszystkim dla zdrowia fizycznego, ale, co ważne, również psychicznego.   Z kolei pierwsza część raportu pojawiła się jeszcze w ubiegłym roku. Dowiedzieliśmy się z niej m.in. tego, że wzrost stężenia gazów cieplarnianych od połowy XVIII wieku jest bezdyskusyjnie spowodowany działaniami człowieka. Częstotliwość i intensywność ulewnych opadów wzrosła od lat 50. XX w. na większości obszarów lądowych. Wzrosła również częstotliwość występowania ekstremalnych zjawisk pogodowych. Powód? Zmiana klimatu. – Znaleźliśmy się na rozdrożu – komentuje ostatnią część Hoesung Lee, szef IPCC. – Decyzje, które teraz będziemy musieli podjąć, mogą zapewnić nam dobrą przyszłość. Mamy wszelkie narzędzia i know-how, żeby zacząć działać. Ale trzeba to zrobić już dziś - dodaje. Co ważne, naukowcy twierdzą, że należy podjąć działania właściwie we wszystkich sektorach. Chodzi zarówno o rolnictwo, transport i budownictwo, jak i energetykę oraz przemysł.   Naukowcy ostrzegają, że każdy wzrost globalnego ocieplenia powyżej 1,5 stopnia Celsjusza w stosunku do okresu sprzed rewolucji przemysłowej grozi niszczeniem ekosystemów i wywołaniem nieodwracalnych zmian w środowisku. Badacze w raporcie dokonali skrupulatnej analizy, która mówi, że koszty zatrzymania globalnego ocieplenia będą niższe niż koszty, które poniesiemy w postaci konsekwencji nieodwracalnych zmian klimatu.   Uczeni jasno zwracają uwagę na to, że w pierwszej kolejności powinniśmy postawić na redukcję zużycia paliw kopalnych. Autorzy raporty zaznaczają, że to właśnie spalanie węgla, ropy i gazu odpowiada za znaczną część emisji gazów cieplarnianych. Naukowcy twierdzą, że to najwyższy czas, abyśmy zainwestowali na dużą skalę w energię odnawialną.   Niestety, dziś to jeszcze za mało, żeby mówić o realnym rozwiązaniu problemu. Potrzebna jest zmiana również w świadomości ludzi. Uczeni mówią tu między innymi zarówno o ograniczeniu lotów długodystansowych, jak i o ograniczeniu spożywania mięsa. Warto przypomnieć, że przemysł mięsny również odpowiada za olbrzymią emisję CO2.  "
"Przerażające odkrycie w Peru. Dzieci Inków były narkotyzowane, a następnie składane w ofierze",https://www.national-geographic.pl/artykul/przerazajace-odkrycie-w-peru-dzieci-inkow-byly-narkotyzowane-a-nastepnie-skladane-w-ofierze-220411021926,Unknown,"['Odkrycia', 'Historia']","Zespół naukowców z Polski, Peru i Stanów Zjednoczonych dokonał makabrycznego odkrycia. Badacze odnaleźli kolejne już szczątki dzieci, które najpierw były odurzane substancjami psychoaktywnymi, a następnie składane w ofierze w rytuale zwanym capacocha. Dzieci miały ok. 6-7 lat. Według uczonych kości pochodzą sprzed ok. 500 lat. Najnowsze badania zostały opublikowane na łamach czasopisma naukowego ""Journal of Archeological Science: Reports"".  Capacocha był jednym z ważniejszych rytuałów ofiarnych w państwie Inków. Odbywał się zazwyczaj w inkaskich świątyniach. W ofierze składano dzieci obojga płci. Musiały być piękne i zdrowe. Wierzono, że w zaświaty muszą odejść jedynie nieskazitelne osoby, żeby przypodobać się złym duchom i umarłym. Zazwyczaj poświęcano je ku czci Sapa Inków, czyli władców, których wielbiono niemal jak bogów. W najnowszych badaniach naukowcy przeprowadzili testy toksykologiczne na kosmyku włosów i paznokciach dwójki dzieci, których szczątki odnaleziono podczas ekspedycji finansowanej przez National Geographic w 1995 roku. Znalezione zwłoki były pochowane w pozycji siedzącej w okolicy wulkanu Ampato, w południowym Peru. W badania zaangażowane były dwie polskie uczone. Dagmara Socha to bioarcheolog z Centrum Badań Andyjskich Uniwersytetu Warszawskiego. Naukowczyni już od kilku lat bada szczątki dzięki poświęconych w ofierze. Współpracuje z Universidad Catolica Santa Maria w Peru. Marzena Sykutera to druga Polka, która jest współautorką odkrycia. Jest profesorką z Collegium Medicum UMK w Toruniu. Badacze ustalili, że małoletni byli odurzani liśćmi koki. Uczeni twierdzą, że działanie narkotyków miało sprawić, że uwaga ofiar zostanie odwrócona od bólu. Dagmara Socha z Uniwersytetu Warszawskiego podejrzewa, że mogło to również pomóc dzieciom znieść wędrówkę z nizin na sam szczyt wulkanu, gdzie odbywał się rytuał. Co jednak wyróżnia te badania od poprzednich, to wykrycie obecności innych narkotyków. Testy wykazały obecność herminy i harmaliny. To psychodeliczne substancje psychoaktywne. Uczeni zwracają uwagę na to, że jedynym źródłem tych związków chemicznych jest Banisteriopsis caapi. To właśnie z tej południowoamerykańskiej rośliny wytwarzana jest Ayahuasca. W języku keczua oznacza „pnącze duchów”. Setki lat temu szamani wykorzystywali ją w różnego rodzaju ceremoniach oraz medycynie. W artykule czytamy, że spożywanie Ayahuaski miało związek z połączeniem pomiędzy światem żywych i umarłych. To nie wszystko. Osobom, które przeprowadzały rytuał capacocha, zależało na tym, aby ofiary czuły mniejszy ból i stres związany z morderstwem. Naukowcy twierdzą, że Inkowie chcieli, aby dzieci były szczęśliwe w momencie, gdy spotkają bogów. Wierzono, że tylko wtedy rytuał może się udać.  Do tej pory nie wiadomo, jak dokładnie umarły dzieci. Analiza szczątek wykazała, że ich ciała były wielokrotnie rażone piorunami. Naukowcy nie wiedzą jednak, czy doszło do tego w trakcie rytuału, czy już po śmierci. Państwo Inków zostało założone w XII wieku naszej ery. Znajdowało się na terenie dzisiejszego Peru, Ekwadoru, Chile, Kolumbii, Argentyny i części Boliwii. Ludność żyła głównie z rolnictwa i górnictwa. Uprawiano tam głównie ziemniaki, kukurydzę, bawełnę i kokę. Inkowie byli niepiśmienni, dlatego wiedza o ich cywilizacji jest oparta głównie na źródłach archeologicznych."
Elfy na Islandii. Skąd się wzięły i czy Islandczycy w nie wierzą?,https://www.national-geographic.pl/artykul/elfy-na-islandii-skad-sie-wziely-i-czy-islandczycy-w-nie-wierza,Unknown,['Ludzie'],"Z czym kojarzy nam się Islandia? Piękne widoki, gorące źródła, zorza polarna, Prince Polo... Nie można też zapomnieć o elfach, nazywanych ukrytymi ludźmi. Informacje o tych istotach znajdziemy w wielu przewodnikach turystycznych. Zacznijmy jednak od początku, czyli skąd się wzięły elfy na Islandii i czy Islandczycy rzeczywiście w nie wierzą. Elfy pojawiają się w wielu baśniach i powieściach fantasy. Te z Islandii wcale nie są jednak małe i nie mają spiczastych uszu. Według wierzeń ukryci ludzie są nie tylko wyżsi od przeciętnego człowieka, ale też piękniejsi i szczuplejsi. Ich uroda może być zgubna dla śmiertelników. Ukryci ludzie pojawiają się w „Eddzie poetyckiej” z IX w. Jest to najstarszy zabytek piśmiennictwa islandzkiego. O elfach mówi też mitologia nordycka. Rozróżnienie tych istot to dość skomplikowana sprawa. Według niektórych podziałów elfy nie są dokładnie ukrytymi ludźmi. Niektóre źródła rozróżniają też elfy na jasne i czarne. Islandczycy są dumni ze swojego folkloru, dlatego do dziś część z nich deklaruje, że wierzy w mityczne postaci. Wiedza o tym, które kamienie i wzgórza upodobały sobie elfy, jest przekazywania z pokolenia na pokolenie. Dość znane są również chrześcijańskie legendy tłumaczące pochodzenie islandzkich elfów. Według jednej z nich Ewa, żona Adama, ukryła przed Bogiem dzieci, których nie zdążyła umyć na jego odwiedziny. Stwórca dowiedział się o tym i powiedział: Co człowiek ukrywa przed Bogiem, Bóg ukryje przed człowiekiem. Elfy, czyli dzieci Adama i Ewy, do dziś żyją więc w ukryciu i same decydują, kiedy oraz komu się ukażą. Takich szczęśliwców jest niewiele, ale o tym za chwilę. Post udostępniony przez Iceland Premium Tours (@icelandpremiumtours.is) Wśród zagranicznych turystów panuje przekonanie, że wszyscy Islandczycy wierzą w elfy. Z badań przeprowadzonych przez Uniwersytet Islandzki w latach 70. ubiegłego wieku wynika, że 5 proc. ankietowanych widziało te mityczne istoty, a 65 proc. wierzyło w ich istnieje. Badania powtórzono w 2007 r. Odpowiedzi wykazały, że Islandczycy stali się nieco bardziej sceptyczni wobec fantastycznych zjawisk, ale większość z nich nadal nie wyklucza, że elfy istnieją. Głośnym echem odbiła się także ankieta przeprowadzona pod koniec lat 90. ubiegłego wieku. Okazało się bowiem, że połowa mężczyzn i 6 na 10 kobiet kobiet wierzy w elfy. Po sprecyzowaniu pytań (początkowo ankietowani mogli udzielić tylko jednoznacznych odpowiedzi TAK i NIE), wyniki wyglądały już nieco inaczej. Zdecydowana mniejszość wierzyła w to, że elfy są prawdziwe, jednak większość dopuszczała nadprzyrodzone zjawiska w innych postaciach. Cóż, istnieją czy nie, to cały czas mają wiele do powiedzenia, chociażby w temacie gospodarki przestrzennej. W 2014 r. media na całym świecie rozpisywały się o tym, że islandzki sąd zakazał budowy drogi łączącej Reykjavik z półwyspem Alftanes. Powód? Droga miała prowadzić przez teren należący do elfów. Zaburzenie ich porządku mogłoby wiele nieszczęść nie tylko na ekipę budowlaną, ale również na resztę Islandczyków. Co ciekawe, z elfami można się dogadać. Specjalistką jest Bryndís Pétursdóttir, mieszkająca w wiosce Laugar na północy Islandii. Kobieta twierdzi, że nie tylko widzi elfy, ale też z nimi rozmawia. – Jest ich trzech, mają nie więcej niż metr wzrostu, uśmiechnięte twarze i długie brody. Oskar, ten w niebieskiej czapce, zawsze dużo gada i jest najbardziej ruchliwy. Dwaj pozostali, Dyggi i Thórdid, to bracia. Wszyscy trzej noszą koszule z krótkimi rękawami i kamizelki – mówiła w wywiadzie dla „Polityki”. "
Fotoreportaż z Ukrainy zaatakowanej przez Rosję. Miasta ogarnął chaos,https://www.national-geographic.pl/artykul/fotoreportaz-z-ukrainy-zaatakowanej-przez-rosje-miasta-ogarnal-chaos,Nina Strochlic,['Ludzie'],"Pod tym, jak w czwartek nad ranem mieszkańców Kijowa obudziły odgłosy spadających pocisków, stolicę Ukrainy ogarnął chaos. Wybuchy było słychać także w Charkowie, drugim co do wielkości mieście w kraju, graniczącym z Rosją. Przez cały dzień ulice wylotowe z miast korkowały się. W tym czasie tysiące Ukraińców chowało się w schronach na stacjach metra, a część uchodźców ruszyła z plecakami na przejścia graniczne. 
Samochody wyjeżdżające z Kijowa w czwartek blokowały ulice, gdy tysiące ludzi próbowało uciec przed atakiem Rosjan. / fot. EMILIO MORENATTI/AP Światowi przywódcy uważają, że agresja, jaką Rosja nazywa „specjalną operacją wojskową”, a Stany Zjednoczone „wojną z premedytacją”, jest największym zagrożeniem dla pokoju w Europie od II wojny światowej. Rosyjska inwazja na Ukrainę rozgrywa się na lądzie, morzu i w powietrzu. Setki rakiet wycelowano w jednostki wojskowe, w tym lotniska, koszary i magazyny z amunicją. 
Ludzie próbują wsiadać do autobusów i pociągów z Kijowa po tym, jak Rosja rozpoczęła atak na Ukrainę. / fot. EMILIO MORENATTI/AP Według doniesień prasowych kolumny rosyjskich żołnierzy przekraczają granice Rosji i Białorusi, a na południowych wybrzeżach lądują dodatkowe wojska. Prezydent Ukrainy Wołodymyr Zełenski ogłosił godzinę policyjną i stan wojenny. Prezydent Rosji Władimir Putin twierdzi, że chce „zdemilitaryzować” Ukrainę. Jednak analitycy i historycy uważają, że w rzeczywistości boi się nawiązania sojuszu Ukrainy z Zachodem. Uważa, że możliwość przystąpienia tego kraju do NATO ma być zagrożeniem dla bezpieczeństwa Rosji. 
Rosja od kilku dni atakuje ukraińskie miasta. Część mieszkańców ucieka za granicę. / fot. EMILIO MORENATTI/AP Wspólna historia Rosji i Ukrainy, naznaczona wojnami, głodem i polityką tożsamości, ciągnie się od ponad tysiąca lat. Stulecia wojen toczonych w Europie na zmianę dzieliły i jednoczyły oba narody pod rządami różnych imperiów i republik. W naznaczonym rewolucjami XX w. Ukraina przez chwilę była niepodległym krajem. Szybko jednak została wchłonięta jego republika do Związku Radzieckiego w 1922 r. Ukraina odzyskała niepodległość w 1991 r., po upadku ZSRR. Wówczas podpisano też porozumienie z Rosją, USA i Wielką Brytanią dotyczące suwerenności kraju. Mimo to Putin od dawna rości sobie prawa do Ukrainy jako części Rosji. 
Proukraińscy protestujący wykrzykują hasła podczas małej demonstracji przed rosyjskim konsulatem w Stambule w Turcji. / fot. FRANCISCO SECO/AP Regiony zamieszkiwane przez separatystów i etniczne sojusze nakreśliły wyraźne linie między wschodnią Ukrainą, silnie powiązana z Rosją, a zachodnią, dążącą do sprzymierzenia z Europą i Ameryką. W 2014 r., krótko po aneksji ukraińskiego Krymu, Putin nazwał Kijów „matką rosyjskich miast”. W niedawnym przemówieniu prezydent zanegował niepodległość Ukrainy i określił ją jako część „historii, kultury i przestrzeni duchowej” Rosji. 
Prorosyjscy aktywiści świętują na ulicach po tym, jak Putin podpisał dekret uznający niepodległość separatystycznych republik (L); W związku z groźbą rosyjskiej inwazji na Ukrainę na początku 2022 r. na całym świecie organizowano pokojowe manifestacje (P). / fot. ALEXANDER ERMOCHENKO/REUTERS (L), NICK IWANYSHYN/REUTERS (P) Analitycy spodziewają się, że inwazja Rosji na Ukrainę będzie największą wojną lądową w Europie od 1945 r. 
Rosyjski konwój na Krymie. Zanim inwazja zaczęła się na dobre, gromadzenie się około 100 000 rosyjskich żołnierzy w pobliżu granicy z Ukrainą spotkało się z potępieniem, ale Moskwa zaprzeczyła planom rozpoczęcia ataku. / fot. AP – Od czasów II wojny światowej nie widzieliśmy takiego konwencjonalnego ruchu między państwami – mówi wysoki rangą urzędnik USA ds. obrony w rozmowie z „Washington Post”. NATO zapowiedziało już, że walki nie rozprzestrzenią się na państwa członkowskie. Na wschód zostaną jednak wysłane wojska. Litwa, granicząca z Białorusią i Obwodem Kaliningradzkim, wysłała już żołnierzy do ochrony swoich granic. Wspomagana przez wojska amerykańskie Polska przygotowuje się do przyjęcia uchodźców, którzy już przekraczają granicę. Szacuje się, że schronienia może szukać co najmniej milion Ukraińców. 
Kobieta i dziecko wyglądają przez okno autobusu opuszczającego Siewierodonieck we wschodniej Ukrainie. Eksperci ds. konfliktów twierdzą, że wojna w Ukrainie może spowodować kryzys uchodźczy i odbić się na całym świecie. / fot. VADIM GHIRDA/AP"
Niespodzianka: fuzja jądrowa może dostarczać znacznie więcej energii niż dotychczas sądzono,https://www.national-geographic.pl/artykul/niespodzianka-fuzja-jadrowa-moze-dostarczac-znacznie-wiecej-energii-niz-dotychczas-sadzono-220527012702,Unknown,['Nauka'],"Fuzja jądrowa to święty Graal współczesnej nauki. Opanowanie procesu, w wyniku którego energia powstawałaby w ten sam sposób, w jaki generowana jest wewnątrz Słońca, dałoby ludzkości właściwie nieograniczone źródło prądu. W warunkach katastrofy klimatycznej, kiedy odejście od paliw kopalnych jest palącą koniecznością, pozwoliłoby również zahamować dramatyczny wzrost temperatury. A w efekcie – nieprzewidywalne zmiany klimatu. Jak bardzo wydajna jest fuzja jądrowa? Naukowcy pracujący przy tokamaku JET podają, że kilogram paliwa, które jest wykorzystywane w ich urządzeniu, zawiera 10 milionów razy więcej energii niż kilogram węgla, ropy naftowej czy gazu. Nie emituje również żadnych gazów cieplarnianych. Fuzja jądrowa może być uzyskana na kilka różnych sposobów. W tej chwili najwięcej nadziei wiąże się z tzw. tokamakami. Tokamaki mają kształt pączka z dziurką w środku. Wewnątrz nich znajduje się paliwo termojądrowe, czyli mieszanka dwóch izotopów wodoru: deuteru i trytu. W odpowiednio wysokich temperaturach izotopy te łączą się ze sobą, generując ogromne ilości energii. Diabeł jednak tkwi w szczegółach. Wewnątrz Słońca, czyli w naturalnym środowisku, gdzie zachodzi fuzja jądrowa, temperatura wynosi 15 mln st. C. Panuje tam również gigantyczne ciśnienie. Ten drugi parametr jest nie do osiągnięcia na Ziemi. To oznacza, że w ziemskich elektrowniach termojądrowych trzeba będzie uzyskiwać znacznie większe temperatury niż wewnątrz Słońca. W zależności od tokamaka to 120, a nawet 150 mln stopni Celsjusza. Jakby tego było mało, rozgrzane paliwo jądrowe, czyli powstająca wewnątrz tokamaka plazma, nie może dotykać jego ścianek. Utrzymaniu plazmy z dala od tokamaka służy silne pole magnetyczne wytwarzane przez potężne elektromagnesy. O opanowaniu reakcji jądrowej i wykorzystaniu jej jako źródła energii mówi się od pięćdziesięciu lat. Od kilkudziesięciu naukowcy pracują nad tym, wykorzystując eksperymentalne tokamaki różnej wielkości. Jednak od eksperymentu do pierwszej elektrowni termojądrowej wiedzie bardzo długa droga. Jak się okazuje, trudności, jakie są do pokonania, nie są wyłącznie inżynieryjnej natury. W czasopiśmie naukowym „Physical Review Letters” ukazała się właśnie praca, która podważa podstawowe prawo określające, jak gęste ma być paliwo wykorzystywane w tokamakach. Prawo to – tzw. limit Greenwalda – zostało sformułowane ponad trzydzieści lat temu. – Żeby stworzyć plazmę, którą wykorzystasz do fuzji, musisz zagwarantować trzy rzeczy: wysoką temperaturę, szczelne pomieszczenie i odpowiednio gęste paliwo wodorowe – mówi Paolo Ricci ze Szwajcarskiego Centrum Plazmowego, jeden z autorów przełomowej pracy. – Jednym z ograniczeń jest ilość wodorowego paliwa, które dostarczasz do tokamaka – opowiada Ricci. – Od początku prac nad fuzją jądrową było wiadomo, że jeśli będzie go zbyt dużo, plazma zrobi się zupełnie nieprzewidywalna. I nie da się jej utrzymać wewnątrz ścianek tokamaka – wyjaśnia.
 
Rozwiązaniem było prawo sformułowane w 1988 r. przez Martina Greenwalda. Określało ono, ile paliwa może znaleźć się wewnątrz tokamaka, w zależności od jego wewnętrznego promienia i ilości prądu przepływającego przez plazmę. Limit Greenwalda został obliczony na podstawie danych eksperymentalnych. Naukowcy postanowili teraz ponownie sprawdzić, czy jest poprawny. Wykorzystali dane z trzech tokamaków: brytyjskiego Joint European Torus (JET), niemieckiego ASDEX Upgrade i szwajcarskiego TCV. Wyniki wykazały, że limit Greenwalda jest dwukrotnie zaniżony. To oznacza, że wewnątrz tokamaka da się wytworzyć dwa razy więcej plazmy niż dotychczas sądzono. Tym samym będzie on generował znacznie więcej prądu. Dokładnie ile więcej, jeszcze nie wiadomo. Odkrycie jest bardzo istotne. Limit Greenwalda jest podstawą działania największego eksperymentalnego tokamaka, ITER, który powstaje we Francji. ITER jest już gotowy w 80 proc. Ma zacząć działać w 2025 r., po czym – korzystając ze zdobytych przy nim doświadczeń – powstanie pierwsza elektrownia termojądrowa (DEMO)."
"Motyle piszczą, udają drapieżniki i mają „panele słoneczne"". 9 cech motyli, o których nie wiedziałeś",https://www.national-geographic.pl/artykul/9-zaskakujcych-cech-motyli,Kinga Puchowska,['Ludzie'],"Na całym świecie żyje ponad 150 tys. gatunków motyli. Zasiedlają wszystkie kontynenty poza Antarktydą. Kojarzą nam się przede wszystkim z przepięknymi kolorami, choć większość wygląda raczej niepozornie. Mają fascynujący cykl życiowy – z mało atrakcyjnej gąsienicy przekształcają się w budzącą zachwyt postać dorosłą, zwaną imago. W przyrodzie motyle nie są jednak tylko ozdobą. Stanowią pożywienie dla wielu gatunków zwierząt, pełnią także ważną funkcję owadów zapylających. Żeby nie było za słodko – jako gąsienice są wyjątkowo żarłoczne i często traktujemy je jak szkodniki. Przykładami mogą być znane powszechnie bielinki kapustniki czy mole. Motyle fascynują od wieków. Bywają inspiracją dla artystów i wynalazców, ale przede wszystkim są wyzwaniem dla entomologów. To naukowcy studiujący budowę i zachowania tych delikatnych owadów. Większość z nas wie, że ćmy znacznie różnią się wyglądem od motyli aktywnych w ciągu dnia. Są jednak wyjątki od tej reguły. Gatunki nocne należące do zmroczników, np. gładysz czy oleandrowiec, kolorami nie ustępują dziennym motylom. Naprawdę wyjątkowo prezentują się motyle z rodziny Urania, które do złudzenia przypominają pazie. W przeciwieństwie do większości ciem mają delikatny, wydłużony odwłok oraz duże skrzydła z ogonkami, które układają tak jak motyle dzienne. 
Urania / fot. Getty Images Odwrotnie jest w przypadku kraśników. Są motylami dziennymi, ale wyglądem do złudzenia przypominają ćmy. Naukowcy długo uznawali je za gatunki nocne, które są aktywne w ciągu dnia. Niektóre ćmy odstraszają nietoperze, emitując ultradźwięki typowe dla motyli z rodziny niedźwiedziówek, wyjątkowo przez nietoperze nielubianych z powodu okropnego smaku. Natomiast zmierzchnica trupia główka poszła o krok dalej. W chwilach zaniepokojenia wydobywa z przełyku dobrze słyszalne piszczące dźwięki, które są w stanie przepłoszyć drapieżcę. Jak wszystkie owady, motyle są zmiennocieplne. Jeśli ich ciała nie osiągną odpowiedniej temperatury (z reguły ok. 30 st. C), będą niezdolne do lotu. Dlatego często można zaobserwować, że odpoczywające motyle wygrzewają się na słońcu z rozłożonymi płasko skrzydłami. Zdecydowanie łatwiej mają gatunki o ciemnym ubarwieniu (jak Battus polydamas), ponieważ takie „panele fotowoltaiczne” skuteczniej gromadzą energię. Motyle potrafią się chronić przed swymi naturalnymi wrogami. Rusałka pawik siedząca ze złożonymi skrzydłami wygląda jak uschnięty liść pokrzywy. Aktywny nocą zawisak borowiec dostosował swoje barwy do deseni na korze drzew do tego stopnia, że gdy w dzień pozostaje w stanie spoczynku, staje się niemal niewidoczny. 
Przeziernik osowiec / fot. Siga, Wikimedia Commons, CC-BY-SA-4.0 Inną formą ochrony jest mimetyzm, czyli udawanie innych, znacznie bardziej agresywnych gatunków. Przeziernik osowiec przypomina szerszenia, podobnie jak zmierzchnica trupia główka, która także straszy żółtoczarnym odwłokiem. Wspomniana wcześniej rusałka pawik potrafi zmylić przeciwnika rysunkiem kocich oczu na wierzchniej stronie skrzydeł. Motyle z rodziny Caligo – również dzięki kojarzącym się z oczami wzorom – przypominają siedzącą na gałęzi sowę. Nie wszystkie gatunki motyli zimują w chłodniejszych strefach klimatycznych. Niektóre – w tym rusałki, część perłowców, szlaczkonie i zawisaki – potrafią migrować na ogromne odległości, nie ustępując w tym ptakom. Znanym na całym świecie przykładem są amerykańskie monarchy, podróżujące masowo z Kanady do Meksyku. Jednak nasz rodzimy osetnik też jest wytrwałym lotnikiem. W ciągu roku pokonuje trasę długości nawet 14 tys. km! Tyle tylko, że nie robi tego ten sam motyl. Migrujące osetniki co jakiś czas robią sobie przerwę w podróży. Wówczas rozmnażają się i w dalszą drogę wyrusza kolejne pokolenie. Takich przystanków po drodze może być nawet sześć lub siedem. Migracja osetników nadal jest słabo zbadana, ponieważ nie podróżują one w dużych stadach, a ich obserwacja podczas lotu na dużych wysokościach jest znacznie trudniejsza niż w przypadku ptaków. Podstawą motylej diety jest nektar kwiatów. Brakuje w nim jednak soli mineralnych, które owady muszą pozyskać z innych źródeł. Mogą być nim fermentujące owoce, które spadły z drzew, ale również błoto (deszczówka wypłukuje sole z ziemi, dlatego motyle przy kałużach to dość częsty widok), odchody zwierząt czy nawet padlina. Tę ostatnią upodobała sobie zwłaszcza rusałka admirał o pięknym ciemnym ubarwieniu. Sole mineralne są potrzebne głównie samcom, ponieważ od tych substancji zależy jakość ich plemników. W Polsce można spotkać zwierzęta bardzo podobne do tych maleńkich ptaszków – to motyle z rodziny zawisaków. Sama ich nazwa wskazuje na wyróżniającą je umiejętność. W trakcie wysysania nektaru z kwiatów umieją zawisnąć w powietrzu, utrzymywane przez bardzo szybki ruch skrzydeł (nawet do 5 tys. uderzeń na minutę!). Ssawki zawisaków są wyjątkowo długie, co też kojarzy się z dziobami kolibrów. Motyle te często są jaskrawo ubarwione. 
Fruczak gołąbek / fot. IronChris, Wikimedia Commons, CC-BY-SA-3.0 Fruczak gołąbek, będący typowym przedstawicielem tej grupy, ma dodatkowo owłosiony odwłok, kojarzący się z pierzastym ogonem. Takie podobieństwa w przyrodzie noszą nazwę konwergencji i wynikają z identycznego przystosowania dwóch zupełnie różnych gatunków do podobnych warunków środowiska. Dorosłe postaci motyli nie są zbyt długowieczne – giną najczęściej po 2–4 tygodniach. Są jednak wyjątki od tej reguły. W biciu rekordów motylom pomaga zima, a konkretnie hibernacja. Jeśli zapadają w nią osobniki dorosłe, mogą przeżyć nawet dziewięć miesięcy. W Polsce jednym z rekordzistów jest pospolity latolistek cytrynek. Wylęga się w lipcu, w sierpniu zapada w sen, a wiosną pojawia się jako jeden z pierwszych gatunków owadów. Wówczas przystępuje też do rozrodu. Bajeczne kolory motyli przyciągają uwagę, ale nie zawsze są „prawdziwe”. Ich skrzydła same w sobie są pozbawione barw. Kolor to zasługa łusek, ułożonych jak dachówki. Gdy dotkniemy skrzydła motyla, osypują się one jak pyłek. Niektóre łuski, na pozór kolorowe, tak naprawdę są bezbarwne. Tak jest w przypadku występujących w Polsce mieniaków (np. strużnika i tęczowca) oraz tropikalnych motyli z rodzaju Morpho."
"Odnaleziono szkielet człowieka, który zmarł przez ukrzyżowanie",https://www.national-geographic.pl/artykul/archeologowie-odnalezli-szkielet-czlowieka-ktory-zmarl-przez-ukrzyzowanie,Unknown,"['Odkrycia', 'Historia']","Szkielet został odnaleziony w angielskiej wsi Fenstanton, w hrabstwie Cambridgeshire, na północ od Londynu. Znajdowała się tam starożytna osada z czasów Imperium Rzymskiego. Odkrycia dokonali badacze z Albion Archeology. Naukowcy odkopali szczątki w trakcie wykopalisk w 2017 roku, ale do tej pory nie zdawali sobie sprawy z obecności gwoździa. To pierwszy dowód wymierzenia kary śmierci przez ukrzyżowanie w tej części Europy.   Mężczyzna, który miał zostać ukrzyżowany, mógł mieć 25-35 lat. Prawdopodobnie zmarł na przełomie III i IV wieku. Jego szkielet został wykopany na jednym z pięciu cmentarzy, które znajdowały się w dawnej rzymskiej wiosce. W sumie pochowano tam 48 osób. Badacze uważają, że ukrzyżowany człowiek był rdzennym mieszkańcem. Odnalezione szczątki noszą ślady ciężkiej pracy fizycznej, dlatego naukowcy podejrzewają, że mogli być to niewolnicy. David Ingham, jeden z autorów odkrycia przyznał, że gwóźdź w kości piętowej zaskoczył badaczy. Znaleźli go dopiero w laboratorium w trakcie analizy szczątek. Co więcej, w trakcie badań okazało się, że nogi ukrzyżowanego mężczyzny były nienaturalnie zmniejszone. Archeologowie sugerują, że mógł to być efekt infekcji lub podrażnienia, które spowodowało długotrwałe skucie kajdanami albo innymi więzami.  Ciekawym jest fakt, że wokół szkieletu znaleziono jeszcze dwanaście innych gwoździ. Naukowcy twierdzą, że zmarły musiał być umieszczony na desce lub marach, co może potwierdzać, że został ukrzyżowany.  -To raczej mało prawdopodobne, żeby gwóźdź został przypadkowo wbity w kość podczas budowy drewnianej konstrukcji, na której umieszczono ciało. Są na niej nawet ślady płytkiego otworu, co sugeruje nieudaną pierwszą próbę przebicia kości. - czytamy w komunikacie opublikowanym w magazynie British Archeology. - Oczywiście nie jest to niepodważalny dowód na to, że ten mężczyzna został ukrzyżowany, ale jest to najbardziej prawdopodobne wyjaśnienie. To oznacza, że jest to niezwykle rzadki, być może czwarty dowód na śmierć przez ukrzyżowanie. - piszą archeologowie.  W toku prac nad szkieletem eksperci stwierdzili, że ramiona mężczyzny były przywiązane do krzyża, natomiast stopy musiały być przybite gwoździami. Ingham twierdzi, że taka pozycja znacznie utrudniała oddychanie i powodowała niewyobrażalne cierpienie. Według autora badań to bardzo brutalna śmierć nawet jak na niewolnika. Ukrzyżowanie bowiem było zarezerwowane dla kryminalistów, którzy dopuścili się poważnych zbrodni, między innymi zdrady stanu.  Naukowcy z Albion Archeology zwracają uwagę, że do tej pory odnaleziono tylko jeden tak namacalny dowód na ukrzyżowanie. Odkrycia dokonano w 1968 roku w Giv'at ha-Mivtar w północnej Jerozolimie. W tamtym szkielecie również odnaleziono gwóźdź. Z kolei we włoskim Gavello i egipskim Mendes odkopano kości, które były przedziurawione w podobny sposób, ale bez przedmiotu, który mógłby taki otwór wydrążyć. Eksperci zaznaczają, że to, co jest niezwykłe w tym odkryciu, to nie samo ukrzyżowanie, lecz fakt, że ciało skazańca zostało pochowane wraz z innymi zmarłymi.  "
Trzmiel a bąk – wskazujemy różnice między owadami,https://www.national-geographic.pl/artykul/trzmiel-czy-bk-czy-dobrze-je-nazywasz,Unknown,['Przyroda'],"Wielu ludzi sądzi, że trzmiele (Bombus) to bąki, które gryzą ludzi. To wyjątkowo krzywdząca plotka. Na pierwszy rzut oka może te owady wyglądają podobnie, ale gdy przyjrzymy im się bliżej, to zauważymy, że znacznie różnią się między sobą. Trzmiele są niezwykle łagodne, żądlą niezmiernie rzadko i wyłącznie w samoobronie. Na ich żądle nie ma haczykowatych zakończeń. Z tego powodu po użądleniu żądło nie pozostaje w skórze człowieka. Jad trzmieli zawiera mniej substancji niebezpiecznych dla człowieka niż jad pszczeli. Trzmiele należą do rodziny pszczołowatych (Apidae). Są naszymi naturalnymi sprzymierzeńcami, ponieważ zapylają wiele ważnych dla człowieka roślin. Wzbudzają jednak lęk z powodu swych rozmiarów. Najpospolitszy trzmiel ziemny (Bombus terrastris) osiąga 28 mm długości i głośno brzęczy w czasie lotu. Trzmiele podlegają w Polsce ochronie prawnej. Prawdziwe bąki (Tabanidae) należą do rzędu muchówek (Diptera) i wyglądają zupełnie inaczej. Wyglądem przypominają duże, szare muchy. Są bardzo uciążliwe dla ludzi i zwierząt. Samice bąków żywią się krwią, a ich ukąszenia są bardzo bolesne i długo się goją. Bąki mogą przenosić groźne choroby. Dlatego lepiej unikać owadów podobnych do muchy niż poczciwego trzmiela. Warto odróżniać popularnego w Polsce bąka bydlęcego (Tabanus bovinus) od innych gryzących owadów ze skrzydłami. Chodzi o tzw. „muchę końską” (naukowa nazwa to jusznica – Haematopota pluvialis) oraz ślepaka (Chrysops). Wszystkich tych stworzeń należy unikać. Wiele ważnych dla człowieka roślin zapylają owady. Wśród naturalnych zapylaczy istotną rolę odgrywają trzmiele. Codziennie odwiedzają kilka tysięcy kwiatów. Zapylają m.in. pomidory i borówki amerykańskie. Ich zasadniczą przewagą nad pszczołami jest większa odporność na złą pogodę. Dla wielu roślin, w tym drzew owocowych, kluczowa dla rozpoczęcia kwitnienia jest długość dnia. Może być chłodno, a one i tak w pewnym momencie rozwiną kwiaty. Tymczasem pszczoły są niezwykle wrażliwe na temperaturę. Na dobrą sprawę nie ruszają się z ula, jeśli na zewnątrz jest mniej niż 12 stopni Celsjusza. Podobnie działa na nie zachmurzenie. Trzmiele są bardziej odporne. Wkraczają do akcji już przy 8 st. C i niewiele robią sobie z braku słońca. Według European Red List of Bees z 2014 r., ok. 24% europejskich gatunków trzmieli jest zagrożonych wyginięciem. Jak pomóc trzmielom, pszczołom i innym pożytecznym zapylaczom? Sposobów jest wiele. Od hodowania na balkonie czy w ogrodzie miododajnych roślin (należą do nich m.in. wrzos, lobelia, mięta, lawenda, szałwia, nasturcja, nagietek i dalia). Po umieszczanie w ogrodzie domków dla dzikich pszczół czy trzmieli (można kupić gotowe lub wykonać coś takiego samodzielnie – szczegółowe projekty i porady dostępne są w internecie). – Takie inicjatywy są bardzo fajne, bo pomagają też działkowcom czy ogrodnikom oswoić się z owadami, których wielu się boi. A niesłusznie, bo pszczoła samotnica czy trzmiel praktycznie nie żądli – mówi prof. Jerzy Wilde z Uniwersytetu Warmińsko-Mazurskiego w Olsztynie. Warto też pamiętać, że zapylaczom takim jak trzmiele bardzo szkodzi nienaturalna monotonia równo przystrzyżonych trawników. Dlatego dobrze jest mieć w ogrodzie trochę bardziej „dzikie” zakątki – z krzewami, wyższą trawą, ziołami itd. Trzmiel nie przebiera w kwiatach. Ma zwyczaj żywić się na wielu gatunkach. Ale po wizycie na roślinie zaprawiającej nektar alkaloidem gelseminą, ma szansę być zdrowszy. Toksyna ta oczyszcza mu jelita z pasożytów. Trzmiele występują na większości lądów świata. Wyjątkiem są tereny Antarktydy i większości Afryki oraz Azji Mniejszej i nizin Indii. W Polsce występuje 31 gatunków trzmieli. Najpospolitsze z nich to:"
Rakieta księżycowa SLS przechodzi kluczowy test. Co wiemy o rakiecie będącej koniem pociągowym programu Artemis?,https://www.national-geographic.pl/artykul/rakieta-ksiezycowa-sls-przechodzi-kluczowy-test-co-wiemy-o-rakiecie-bedacej-koniem-pociagowym-programu-artemis-220401041417,Unknown,['Kosmos'],"SLS jest najpotężniejszym pojazdem skonstruowanym przez człowieka od lat 60. XX wieku. Wówczas z ogromnego VAB (Vehicle Assembly Building) NASA wyjechał w kierunku platformy startowej Saturn V. Block1, czyli pierwsza wersja rakiety SLS, która będzie dopracowywana przez kolejne lata, wznosi się na wysokość 23 pięter (98 metrów) nad platformą startową, co czyni ją wyższą od Statuy Wolności. SLS składa się z gigantycznego rdzenia otoczonego dwoma rakietami wspomagającymi (SRB). Rdzeń mieści dwa duże zbiorniki magazynowe. Jeden na ciekły wodór, czyli paliwo, a drugi na ciekły tlen. Ten ostatni to utleniacz, który powoduje spalanie paliwa. U podstawy rdzenia znajdują się cztery silniki RS-25. Takie same, jakie napędzały orbiter wahadłowca. – Projekt rakiety SLS należy datować na czasy odwołanego amerykańskiego programu Constellation, który, podobnie jak teraz Artemis, miał być powrotem na Księżyc – mówi dr Aleksandra Bukała, dyrektor Departamentu Strategii i Współpracy Międzynarodowej Polskiej Agencji Kosmicznej (POLSA). – Jest to też pokazanie ciągłości pewnych osiągnięć i rozwiązań. Bo tak, jak program wahadłowców czerpał garściami z programu księżycowego Apollo, tak w SLS wykorzystano sprawdzone rozwiązania programu wahadłowców. Mówię przede wszystkim o głównych silnikach promu, bocznych rakietach na paliwo stałe oraz zewnętrznych zbiornikach paliwa – dodaje dr Bukała. Inne rozwiązania wydają się być zapożyczone wprost z Saturna V. Skonstruowana w największym hangarze świata (wspomnianym VAB) rakieta SLS przemieszcza się na stanowisko startowe na pojeździe gąsienicowym, po czym mocowana jest do wieży. Jednak myli się ten, kto sądzi, że są to te same urządzenia, które wspierały starty misji Apollo. – Wszystko musiało zostać zbudowane od nowa, no może poza samym VAB. Konieczne były nowe, dostosowane do SLS-ów platformy. Całe stanowisko startowe, wraz z wieżą, musiało zostać przebudowane i dostosowane do potrzeb SLS-a i jego charakterystyki. Liczy się, że konieczność zbudowania nowej infrastruktury pochłania od 20 do 25 procent kosztów całej misji – wyjaśnia dr Aleksandra Bukała. O jakich kosztach mówimy? W tej chwili wycenia się, że SLS pochłonął sumę 4,1 miliarda dolarów. Być może dlatego wielu zadaje sobie pytanie, po co nam nowa rakieta, skoro z Ziemi regularnie startują rakiety wynoszące na orbitę satelity, a całkiem niedawno również ogromny Teleskop Jamesa Webba? – Chodzi o prawa fizyki – wyjaśnia dr Anna Chrobry, fizyczka pracująca w branży kosmicznej w Bremie. – Aby pokonać siłę ziemskiej grawitacji i dolecieć na niską orbitę ziemską (LEO), czyli na przykład na Międzynarodową Stację Kosmiczną, rakieta musi mieć napęd zdolny wygenerować prędkość 28,5 tys. km/godz. Ale aby uciec z grawitacji Ziemi i polecieć w kierunku Księżyca, potrzeba rozpędzić się do 40 tys. km/godz. Żadna z aktualnie używanych rakiet nie ma takiej mocy. Dlatego trzeba było ją zbudować. Jeśli jako miary użyjemy ciągu, to SLS będzie najpotężniejszą rakietą w historii. Przynajmniej na stan z tego roku. Block 1 SLS wygeneruje 39,1 meganewtonów ciągu podczas startu, czyli o 15 proc. więcej niż Saturn V. Co prawda w 1960 roku Związek Radziecki zbudował rakietę N1 zdolną wytworzyć 45,4 meganewtonów ciągu, jednak wszystkie testy N1 zakończyły się fiaskiem. – Kluczowa jest też kwestia udźwigu. W końcu SLS ma być koniem pociągowym całego programu, który ma doprowadzić m.in. do budowy stacji orbitalnej Lunar Gateway. To pierwsza stacja, która będzie wysunięta poza orbitę Ziemi. Wahadłowce mogły wynieść na niską orbitę ziemską około 30 ton ładunku, Saturn V – 118 ton. Natomiast SLS może wynieść na LEO 130 ton, a na orbitę księżycową 27 ton – tłumaczy dr Aleksandra Bukała. Czego możemy spodziewać się w ten weekend? W oficjalnym komunikacie NASA możemy przeczytać: „Około dwudniowy test przeprowadzi zespół startowy Artemis 1 poprzez operacje ładowania paliwa do zbiorników rakiety, przeprowadzenia pełnego odliczania startu, zademonstrowania zdolności do recyklingu zegara odliczającego, a także opróżnienia zbiorników, aby dać im możliwość przećwiczenia terminów i procedur, których użyją do startu. (…) Symulowane odliczanie nastąpi w niedzielę po południu”. Jeśli wszystko pójdzie zgodnie z planem, zostanie wyznaczona data startu misji, która wyniesie w podróż dookoła Księżyca kapsułę załogową Orion. – Orion będzie wykorzystywał nowoczesne technologie w wielu dziedzinach, takich jak komputery, elektronika, systemy podtrzymywania życia i napędy. Zewnętrzne płytki heat shield, mające chronić kapsułę przed przegrzewaniem się w momencie powrotu na Ziemię, są wykonane z tego samego materiału, co płytki, które chroniły promy kosmiczne – mówi dr Chrobry."
5 najlepszych aparatów fotograficznych dla podróżników - rekomendacje na Black Week,https://www.national-geographic.pl/artykul/5-najlepszych-aparatow-fotograficznych-dla-podroznikow-rekomendacje-na-black-week,Unknown,"['Ludzie', 'Przyroda']","Przede wszystkim powinniśmy odpowiedzieć sobie na pytania jakie mamy doświadczenie w fotografii i do czego tak naprawdę potrzebujemy aparatu. Pamiętajmy, że biorąc aparat w podróż musimy minimalizować miejsce w plecaku lub walizce i wtedy najlepiej sprawdzą się małe urządzenia. Oto lista 5 najlepszych aparatów fotograficznych według National Geographic.  Siódma generacja kompaktowego aparatu RX100 od Sony. Jest równie rewelacyjna jak jego poprzednicy z tej serii. Dzięki swoim gabarytom zmieści się nawet w kieszeni kurtki lub bluzy. Ten model oferuje użytkownikom doskonały i szybki autofokus (0.02 s) ze śledzeniem w czasie rzeczywistym i wykrywaniem oczu. Posiada bardzo dynamiczny tryb serii. Sprawdzi się dobrze zarówno w fotografii dzikiej przyrody jak i ludzi, czy zabytków. RX100VII ma obiektyw zmiennoogniskowy 24-200 mm o jasności f/2.8–4.5. Matryca ma wielkość 1 cala oraz rozdzielczość 20.1 milionów pikseli. Aparat ma również łączność z wifi oraz bluetooth, dlatego szybko będziemy mogli zgrać zdjęcia z aparatu od razu na telefon. Aparat sprawdzi się również idealnie dla vlogerów. Nagrywa wideo w jakości 4k, posiada tryb slow-motion (z prędkością do 1000 kl/s) oraz wejście dla zewnętrznego mikrofonu. Chociaż X-T4 jest aparatem z matrycą APS-C, to w niczym nie ustępuje pełnym klatkom. Na rynku trudno znaleźć równie wydajny i uniwersalny sprzęt. Fujifilm X-T4 ma matrycę o rozdzielczości 26 Mpix. Aakumulatora NP-W325 pozwala na wykonanie nawet do 600 zdjęć. Sprawdzi się również dla fanów filmowania. Aparat nagrywa w rozdzielczości 4K 60 kl./s oraz Full HD przy 240 kl./s. Autofokus w tym bezlusterkowcu nie jest może idealny, ale sprawdzi się podczas spokojnych i beztroskich podróży. Jedną z większych zalet tego aparatu jest jego design. Przywołuje stylistykę aparatów retro, ale nie wygląda, jakby był przestarzały. Łączy klasyczny styl z nowoczesnością. Korpus aparatu jest również bardzo szczelny i odporny na kurz i wilgoć. Te wszystkie cechy sprawiają, że Fujifilm X-T4 będzie idealnym kompanem w trakcie przeróżnych wypraw. Kolejna wersja najpopularniejszego aparatu fotograficznego Sony. To sprzęt dla prawdziwych profesjonalistów i nie chodzi tylko o jego cenę. Urządzenie daje niesamowite możliwości fotografowania. Ma idealną 33-megapikselową, stabilizowaną w 5-osiach matrycę BSI CMOS o zakresie rozdzielczości ISO 100-204800. Tryb seryjny oferuje cały czas 10 kl./s, a aparat może pochwalić się usprawnionym systemem AF. Dużym mankamentem, który odczują podróżnicy, jest rozmiar tego aparatu. Tegoroczny A7 IV jest nieco większy od poprzednika, a grip został jeszcze mocniej zarysowany. Deklarowana długość pracy na jednym ładowaniu wynosi 610 zdjęć. Aparat również dedykowany dla filmowców. Ten model Sony posiada możliwość nagrywania wideo w nowym standardzie XAVC-HS z najnowszym kodekiem H.265. No i oczywiście jakość przy 60 kl/s."
"Kupili wyspę na Karaibach, a teraz każdy może zostać obywatelem ich nowej mikronacji. Jest jeden warunek",https://www.national-geographic.pl/artykul/kupili-wyspe-na-karaibach-a-teraz-kazdy-moze-zostac-obywatelem-nowej-mikronacji-jest-jeden-warunek,Unknown,['Ludzie'],"Jest rok 2018. Marshall Mayer wraz z Garethem Johnsonem zakładają projekt „Let’s Buy An Island” (Kupmy Sobie Wyspę). Tworzą spółkę, która oparta jest na finansowaniu społecznościowym, czyli tzw. crowdfundingu. Osoba, która wpłaci określoną kwotę, otrzymuje status obywatela i prawo do części wyspy. Brzmi to jak abstrakcja. Jednak rok później udaje się zebrać ponad 250 tysięcy dolarów, co pozwala na zakup wyspy. Znajduje się ona zaledwie o 15 minut łodzią od wybrzeży Belize. Inicjatorzy przedsięwzięcia chcieli jednak, aby projekt przerodził się w coś więcej niż tylko kupno nieruchomości. Post udostępniony przez Let’s Buy an Island (@letsbuyanisland) Postanowili stworzyć swój własny kraj. Tak powstało Księstwo Islandii (ang. Principality of Islandia). Znajduje się na wyspie Coffee Caye o powierzchni pół hektara. To czyni księstwo najnowszą mikronacją we współczesnej historii. Księstwo ma swój hymn narodowy, flagę oraz administrację. Na czele „rządu” stanęła Jodie Hill, brytyjska biznesmenka, która przez lata pracowała w londyńskiej firmie zajmującej się doradztwem prawnym. Sekretarzem stanu jest zaś Alon Winnie, który ma koordynować wszystkie sprawy państwowe księstwa oraz dbać o rozwój nowego mikropaństwa. Księstwo Islandii ogłosiło swoją niepodległość. Jednak nie jest uznawane przez społeczność międzynarodową. Na początku 2022 roku Marshall Mayer zorganizował pierwszą inauguracyjną wycieczkę na Coffee Caye. Ma w planach wypromować turystykę swojego „kraju”.  – Kiedy Gareth pierwszy raz przedstawił mi pomysł kupienia wyspy i stworzenia swojego własnego kraju, pomyślałem sobie: „nie, to się nigdy nie uda” – wspomina Mayer. – Kiedy jednak zaczęliśmy analizować, ile wszystko może kosztować, zdałem sobie sprawę, że są na świecie miejsca, w których taki zakup nie jest niemożliwy – dodaje. Założyciele „Let’s Buy An Island” ustalili, że każdy, kto będzie chciał wziąć udział w przedsięwzięciu, musi zapłacić 3250 dolarów. Od 2018 roku ponad 100 osób wpłaciło tę kwotę, ale licznik się nie zatrzymał. Cały czas są chętni, aby dołączyć do projektu i stać się częścią nowej społeczności. Mayer dodaje również, że każda osoba, która ma swoje udziały, ma również demokratyczne i równe prawa, aby decydować o losach wyspy. Do finalizacji transakcji doszło pod koniec 2019 roku, ale pandemia koronawirusa zatrzymała postępy w tworzeniu nowych struktur państwowych. Teraz wszystko wskazuje na to, że proces nabiera rozpędu i możemy stać się świadkami początku historii zupełnie nowej mikronacji. Gareth Johnson przyznaje, że bezpośrednią inspiracją do stworzenia swojej kraju było Księstwo Sealand. To mikronacja, którą założył Roy Bates w 1967 roku. Znajduje się na opuszczonej platformie przeciwlotniczej z czasów II wojny światowej. Położona jest na Morzu Północnym ok. 11 kilometrów od wybrzeża wschodniej Anglii. Z Sealand problemem jest jednak to, że nie znajduje się na terytorium lądowym i nie może być traktowane jako suwerenne państwo, a jedynie jako np. statek na morzu. Co nie zmienia faktu, że założyciele Sealand głęboko wierzą w swoją niezależność od Wielkiej Brytanii… Twórcy Księstwa Islandii podkreślają, że jest to ich forma eskapizmu. Administracja wierzy, że wkrótce uda im się doprowadzić do uniezależnienia swojego narodu. Mayer dodaje, że filarem ich gospodarki ma być turystyka. 11 lutego ma być obchodzone tam święto narodowe. Należy przypomnieć, że wyspa wciąż formalnie znajduje się pod jurysdykcją Belize. "
"Julian Fałat – nie tylko malarz. Oto wszystko, co warto o nim wiedzieć",https://www.national-geographic.pl/artykul/julian-falat-co-kryje-historia-polskiego-podroznika-i-malarza,Redakcja,['Ludzie'],"Julian Fałat to jeden ze znanych znanych polskich malarzy akwarelistów. Tworzył doceniane przed odbiorców obrazy realistyczne oraz impresjonistyczne pejzaże. Oprócz niezwykłych dzieł Juliana Fałata warto też poznać jego fascynujący życiorys, którego odbicie można łatwo ujrzeć w sztuce. Garść najważniejszych informacji na temat artysty do sprawdzenia poniżej.  Julian Fałat to polski malarz i podróżnik, który żył na przełomie XX oraz XIX wieku. Jest dziś uznawany za jednego z najwybitniejszych przedstawicieli polskiego malarstwa z tamtego okresu. Pochodzący z niewielkiej wsi artysta miał niełatwy start. Na swoje osiągnięcia pracował ciężko przez wiele lat, choć już za życia został doceniony. Jego obrazy chwalili krytycy, nazywano go najlepszym polskim akwarelistą. Dzieła Fałata nabywał sam cesarz. Od najmłodszych lat Julian Fałat wiedział, co pragnie robić w życiu. Chciał malować, uwieczniając na obrazach rodzimą, piękną i zmienną przyrodę. Bardzo dużo podróżował – zwiedził Ukrainę, Podole, Wołyń, przez pewien czas mieszkał też i kształcił się w niemieckim Zurychu. Bywał w Berlinie, Wiedniu i Rzymie. Był oficjalnym cesarskim rysownikiem. Fałat uwieczniał liczne momenty z życia wsi, polowania, krajobrazy w zmiennym świetle, ale także miasta, ludzi. Był bacznym obserwatorem codzienności i bardzo dobrze utrwalał na płótnie emocje. Obrazy Juliana Fałata przechowuje się do dziś w wielu muzeach, galeriach oraz zbiorach prywatnych. Julia Fałat, oprócz bogatego dorobku ma także niezwykle ciekawą biografię. Malarz urodził się 30 lipca 1853 we wsi Tuligłowy, dziś znajdującej się w obwodzie lwowskim na terenie Ukrainy. Od wczesnych lat marzył o tym, by zostać artystą. Był jednak synem wiejskiego organisty, wywodzącym się z niezbyt majętnego i wpływowego środowiska. Kilkukrotnie przerwał naukę w lwowskich szkołach, ostatecznie ukończył gimnazjum w Przemyślu i Szkołę Sztuk Pięknych w Krakowie. Tuż po zakończeniu studiów wyjechał w głąb Ukrainy, by pracować jako rysownik na wykopaliskach archeologicznych. Po czasie spędzonym na Ukrainie przyszedł czas na kolejne podróże w życiu Juliana Fałata. Wyjechał do Niemiec, by uczyć się w Zurychu i Monachium. Tam studiował na Akademii Sztuk Pięknych, przy okazji wykonując pracę technika kolei, która pozwalała mu zarobić na kontynuację nauki. Następnie spędził rok w Rzymie, kolejny w Hiszpanii, a w końcu wyjechał w podróż dookoła świata, która znacznie wzbogaciła pulę jego doświadczeń. Po powrocie i krótkim pobycie w Polsce artysta znów wyjechał za naszą zachodnią granicę. Tworzone przez Juliana Fałata dzieła sztuki spodobały się cesarzowi, który ofiarował mu posadę nadwornego rysownika. W tym okresie malarz zdobył ogromne uznanie i rozgłos. Po tym trwającym niemal dekadę okresie powrócił do Polski, by objąć posadę dyrektora Krakowskiej Szkoły Sztuk Pięknych i współtworzyć Towarzystwo Artystów Polskich „Sztuka”. Założył też rodzinę, poślubiając Włoszkę Marię Luizę Comello Stuckenfeld, z którą doczekał się trójki dzieci. Pełnił też rolę rektora Akademii Sztuk Pięknych. W roku 1910 Julian Fałat zamieszkał we wsi Bystra gdzie zbudował istniejącą do dziś willę z pracownią, zwaną „Fałatówką”. Zrezygnował ze stanowiska rektora, choć jego czynny udział w życiu kulturalnym Polski jeszcze się nie zakończył. Po odzyskaniu niepodległości czynnie obudowywał polską arenę artystyczną. Związał też swoje losy z Toruniem, gdzie zamieszkał w latach latach 1919–1922. Julian Fałat zmarł 9 lipca 1929 w Bystrej i tam też został pochowany. Julian Fałat jest znany między innymi jako wybitny malarz akwarelista, jednak jego życie w dużej mierze upłynęło na podróżach. Całe jego życie można określić jako podróż, zarówno metaforyczną jak i realną. Swoim życiowym uporem i determinacją zyskał wysoka pozycję i zasłużoną sławę, pomimo niesprzyjających warunków. Rzadko osiadał w jednym miejscu na dłużej. Jako artysta podróżował Rzymu, na Żmudź, po ukraińskich rubieżach, do Hiszpanii, Austrii i Niemiec. Wielkim wydarzeniem w życiu Juliana Fałata była podróż dookoła świata, którą odbył w roku 1885 za namową przyjaciela Edwarda Simmlera. Decyzja o wyjeździe zapadła niezwykle szybko i spontanicznie. Plan podróży zakładał krótką wizytę w Paryżu, następnie dalszą drogę przez Kanał Sueski, Morze Arabskie oraz Sri Lankę. Najważniejszym punktem na mapie wyprawy stały się egzotyczne kraje Dalekiego Wschodu. Fałat akwarele z podróży namalował między innymi w Singapurze oraz Japonii. Był pierwszym polskim artystą, który dotarł do Kraju Kwitnącej Wiśni. Z Japonii wraz z Simmlerem popłynął do San Francisco, Nowego Jorku oraz Bremy. Podróż dookoła świata trwała 5 miesięcy. Pamiątki z podróży Juliana Fałata, które dokumentowane były na licznych szkicach i akwarelach, znajdują się w polskich muzeach. Niestety, nie wszystkie z nich przetrwały do dzisiejszych czasów. Życie w stałym ruchu wywarło ogromny wpływ na osobowość oraz twórczość Juliana Fałata – od tego momentu w jego obrazach widać było wyraźne inspiracje orientem. Jak już zdążyliśmy wspomnieć, Julian Fałąt był pierwszym polskim artystą, który odwiedziła Japonię. Podróż do Kraju Kwitnącej Wiśni odbyła się w 1885 roku z inicjatywy Edwarda Simmlera, zamożnego miłośnika sztuki, prywatnie spokrewnionego z wybitnym malarzem XIX wieku, Józefem Simmlerem. Fałat, który zwiedził Jokohamę, Tokio, Kioto i Kobe, zafascynował się tamtejszą historią i kulturą. W wydanych pośmiertnie Pamiętnikach pisał:  To naród artystów: kupiec, fabrykant i rzemieślnicy – wszyscy są artystami, a każdy przedmiot, który wyszedł z ręki rzemieślnika japońskiego jest dziełem sztuki – począwszy od grzebienia czy chłopskiej fajeczki, sandałów,  parasola, a skończywszy na najwspanialszych materiałach, wyrobach z kości słoniowej, brązu i porcelany, wspaniałych wazonach i innych przedmiotach, zapełniających wnętrza świątyń i zamków Mikada.  Julian Fałat swoje obrazy tworzył przez całe życie. Dziś jest znany szczególnie z pięknych, akwarelowych pejzaży przedstawiających sceny polowań, zwierzynę, myśliwych, a także spokojną, skąpaną w naturalnym świetle przyrodę. Warto zwrócić szczególną uwagę na obrazy zimowe, których wiele powstało w drugiej połowie życia pisarza. Tworzył je podczas licznych wizyt w okolicach Zakopanego. Do najważniejszych dzieł pędzla Juliana Fałata należą: Niektóre z dzieł malarza zostały wywiezione w czasie okupacji i odnalezione po latach. Niestety, wiele z nich zaginęło bezpowrotnie. Na szczęście w prywatnych kolekcjach oraz państwowych muzeach wciąż można podziwiać przykłady twórczości największego polskiego akwarelisty. Julian Fałat miał niezwykle bogate i ciekawe życie, które obfitowało w przygody, emocje oraz mniejsze i większe sukcesy. Malarzowi przyznano wiele prestiżowych nagród, która do dziś są dowodem wielkiego uznania. Są to nie tylko wyróżnienia natury ściśle artystycznej, ale także te przyznane za działania na polu patriotycznym. Należy do nich między innymi Order Korony Żelaznej III klasy oraz Krzyż Komandorski z Gwiazdą Orderu Odrodzenia Polski. Mimo licznych podróży i lat spędzonych poza granicami kraju, kochał ojczyznę i angażował się w podźwignięcie jej po długich latach zaborów."
Powstaje Pływające Miasto. Budowa rozpocznie się już w przyszłym roku,https://www.national-geographic.pl/artykul/powstaje-plywajace-miasto-budowa-rozpocznie-sie-juz-w-przyszlym-roku,Unknown,"['Ludzie', 'Przyroda']","Za projekt odpowiada Bjarke Ingels Group (BIG), które w swoim dorobku ma kilka projektów pływających. To ma być jednak przełom. Plany miasta odpornego na powódź powstały w 2019 roku, ale dopiero w ubiegłym miesiącu podpisano porozumienie z Południowo-Koreańskim miastem Busan oraz z Programem Narodów Zjednoczonych ds. Osiedli Ludzkich. Oceanix City może pomieścić nawet 10 000 osób, a architekci twierdzą, że projekt rozwiązuje problem zagrożenia podtopieniami, które powoduje podnoszący się poziom wód. Można powiedzieć, że projekt jest inspirowany zmianami klimatu. W ich wyniku wzrasta poziom mórz, a wyliczenia ONZ wskazują, że do 2050 roku może dojść do sytuacji, w której nawet 90% największych miast przybrzeżnych będzie narażonych na podtopienia. Pomysł grupy Bjarke Ingels ma być deską ratunkową dla świata.  Zakłada wybudowanie sześciu platform o powierzchni ponad 20 tysięcy metrów kwadratowych, połączonych w sześć grup. Każda z nich tworzyłaby swoiste osiedla.  Platformy powstaną na lądzie, a następnie mają zostać odholowane na wyznaczone pod to miejsce. Autorzy projektu przekonują, że mają unosić się i opadać wraz z wodą. Na każdej z nich mają stanąć siedmiopiętrowe budynki, w których będzie przestrzeń dla 300 osób. Konstrukcje mają zostać wybudowane z bambusa i wyposażone w płaskie dachy, na których umieszczone będą panele słoneczne. Ma tam funkcjonować system pozyskiwania wody pitnej między innymi z opadów deszczu. Projekt zakłada również, stworzenie odpowiednich warunków pod rolnictwo. Nieopodal osiedli mają znaleźć się pola pod uprawę żywności, a także farmy owoców morza i ryb. Oceanix City wpisuje się również w ideę tak zwanego „10-minutowego miasta”. Projekt BIG został tak zaprojektowany, aby mieszkańcy mieli wszystko na wyciągnięcie ręki. Chodzi o to, aby dojście do restauracji, pracy, czy siłownii nie zajmowało dłużej niż kilkanaście minut. Projektanci zakładają również możliwość dobudowywania kolejnych platform do tej sieci. Każde osiedle ma być połączone ze sobą chodnikami i ścieżkami rowerowymi. Wszystkie platformy mają być skupione wokół centralnego portu. Co ciekawe osoby odpowiedzialne za Oceanix City chcą, aby w obrębie tego ultranowoczesnego miasta poruszały się tylko elektryczne urządzenia. Mają być to pojazdy, które będą również pływały. Wszystko po to, aby połączyć Pływające Miasto z lądem. Warto zwrócić uwagę, że trwa jeszcze dyskusja, na temat wdrażania poszczególnych rozwiązań technologicznych. "
Saturn ciekawostki. Władca pierścieni i księżyc z własną atmosferą,https://www.national-geographic.pl/artykul/saturn-ciekawostki-wladca-pierscieni-i-ksiezyc-z-wlasna-atmosfera,Unknown,['Kosmos'],"Saturn jest drugą największą planetą w Układzie Słonecznym (po Jowiszu). Nic dziwnego, że jest od Ziemi 95 razy cięższy i ma dziewięć razy większy promień. Jednak jego gęstość to tylko jedna ósma gęstości Ziemi. Planeta składa się z niewielkiego skalistego jądra, które otacza lód. Następnie występują wodór i hel w różnych postaciach: metalicznej, ciekłej, gazowej. Nad tym wszystkim unosi się dwustukilometrowa warstwa chmur. Atmosfera Saturna składa się głównie z wodoru, z niewielkimi domieszkami helu i metanu. Szóstą planetę Układu Słonecznego (licząc od Słońca) znali już starożytni Babilończycy, Grecy i Hindusi. Ci ostatni – w V w. n. e. – pokusili się o obliczenie średnicy Saturna. W stosunku do obliczeń wykonanych w XXI wieku pomylili się tylko o 2 tys. km! Z kolei pierścienie wokół tego gazowego olbrzyma zaobserwowano jeszcze w XVII wieku z pomocą pierwszych prostych teleskopów. Wtedy również odkryto Tytana. Dokonał tego holenderski astronom Christiaan Huygens. W latach 80. XX wieku w okolicach Saturna przelatywały sondy Voyager. Zaobserwowały coś bardzo dziwnego. Był to gigantyczny układ burzowy o nietypowym kształcie sześciokąta. Długość jego boku – wynosząca 13800 km – była większa od średnicy Ziemi. W 2006 roku istnienie tej struktury potwierdzono dzięki zdjęciom zrobionym przez sondę Cassini. Obecnie wiadomo, że w centrum tego układu burzowego znajduje się cyklon. Wiatry wieją w nim z prędkością 135 m/s (486 km/godz.). Jak powstała ta dziwna struktura? Część astronomów uważa, że jest efektem istnienia na biegunie Saturna stałego wiru atmosferycznego, który zaburza zwyczajny, pasmowy układ chmur. Jednak jest to tylko hipoteza. Heksagonalny znak na Saturnie nadal stanowi dla naukowców zagadkę. Nie jedyną, jaka związana jest z tym globem. Unikatową cechą Saturna są przepiękne pierścienie, które otaczają całą planetę. Są olbrzymie – rozciągają się od 6,6 aż do 120 tys. km nad równikiem. W absolutnej większości składają się z cząstek lodu różnej wielkości i grubości. Jak powstały tak niezwykłe twory? Jedna z hipotez mówi, że to pozostałość po dysku protoplanetarnym, z którego narodził się Saturn. Inna, że to resztki nieistniejącego już księżyca tej planety. Jednak istnieje jeszcze trzecia, o wiele bardziej zaskakująca hipoteza. Według niej źródłem pierścieni są kriowulkany, znajdujące się na jednym z księżyców Saturna, Enceladusie. Enceladus nie imponuje rozmiarami. Jest o wiele mniejszy od ziemskiego Księżyca – ma średnicę tylko 500 km i powierzchnię 800 tys. km kw. Już sondy Voyager odkryły, że Enceladus składa się głównie z lodu. W 2005 r. pierwsze zbliżenia sondy Cassini przyniosły rewelację. Okazało się, że nad południowym biegunem księżyca kwitną pióropusze lodu i pary wodnej. Enceladus jest bowiem aktywny wulkanicznie. W każdej sekundzie wypluwa 250 kg materii na wysokość ponad 2 tys. km w przestrzeń kosmiczną. Spada ona na Saturna i – jak się przypuszcza – tworzy jego pierścienie. Jednak to nie koniec niespodzianek, jakie może kryć Enceladus. Naukowcy podejrzewają, że w niektórych miejscach stosunkowo blisko powierzchni księżyca może znajdować się płynna woda. To mocna przesłanka pozwalająca wierzyć, że na Enceladusie mogą istnieć proste formy życia. W tej chwili astronomowie potwierdzili istnienie aż 82 księżyców Saturna. Najbardziej znanym z nich – obok Enceladusa – jest Tytan. Tytan jest największym księżycem Saturna. Ma gęstą atmosferę, składającą się głównie z azotu, w pomarańczowym kolorze. Jej grubość szacuje się na od 200 do 880 km. Pod spodem, pod warstwą chmur, kryje się lodowy glob, na którym mogą występować jeziora metanu w stanie ciekłym. Z kolei pod lodem mają kryć się podpowierzchniowe zbiorniki ciekłej wody. Czy w warunkach, jakie panują na bardzo chłodnym Tytanie, może istnieć życie? Być może odpowiedzi na to pytanie dostarczy misja Dragonfly. W 2027 r. w kierunku Tytana ma zostać wysłany dron, który będzie latał nad powierzchnią tego księżyca. Ma pracować 2,5 roku, pokonując w tym czasie do 200 km. Tytan ma jeszcze jeden sekret. Naukowcy odkryli niedawno, że księżyc ten oddala się od swojej planety o 11 cm rocznie. Wpływa to na obrót Saturna wokół własnej osi. Planeta zaczyna obracać się szybciej, a jej oś obrotu staje się mniej stabilna. W tym roku niespodziankę naukowcom sprawił jeszcze jeden z wielu księżyców Saturna. To Mimas, siódmy co do wielkości satelita tej planety. Jest znany miłośnikom fantastyki, ponieważ z wyglądu przypomina Gwiazdę Śmierci – zabójczą stację kosmiczną z uniwersum „Gwiezdnych Wojen”. Mimo złowieszczej aparycji, Mimas jest jak najbardziej naturalnym lodowym księżycem, składającym się głównie z lodu wodnego. Jednak pod nim może kryć się płynny ocean. O takiej możliwości poinformowali w lutym tego roku geofizycy z instytutu badawczego Planetary Science Institute."
Park Narodowy Yellowstone został zamknięty po fali powodzi. Nie tak miały wyglądać jego 150. urodziny,https://www.national-geographic.pl/artykul/park-narodowy-yellowstone-zostal-zamkniety-po-fali-powodzi-nie-tak-mialy-wygladac-150-urodziny-obiektu-220615111937,Unknown,['Przyroda'],"Od kilku dni Stany Zjednoczone doświadczają ekstremalnych zjawisk pogodowych. W drugim tygodniu czerwca przez wschodnią część kraju przeszła fala upałów. W Roswell w stanie Nowy Meksyk termometry wskazały rekordowe 43,8 st. Celsjusza. Jeszcze goręcej było w Dolinie Śmierci, gdzie odnotowano 50 stopni. W jednym z najgorętszych miejsc na świecie takie wartości nie są jednak czymś rzadkim. Upały w Ameryce doprowadziły do gwałtownego topnienia śniegu, co w połączeniu z obfitymi opadami deszczu wywołało powodzie. Zniszczeniom uległ między innymi Park Narodowy Yellowstone, który znajduje się w północno-zachodnim Wyoming, południowo-zachodniej Montanie i południowo-wschodnim Idaho. Według US Geological Survey poziom wody w rzece Yellowstone wzrósł ze 182 cm do ponad 4,5 metra. Blisko 2-metowy wzrost odnotowano w ciągu zaledwie 24 godzin – to miejscowy rekord. Rzeka Yellowstone. / fot. Coleen Gara W poniedziałek 13 czerwca dyrekcja ogłosiła, że Park Narodowy Yellowstone zostanie zamknięty przynajmniej do środy. Wcześniej załamanie pogody zmusiło władze parku do ewakuacji turystów. Dodatkowo część mieszkańców regionu została odcięta od wody pitnej. Miejscowy wodociąg uległ zniszczeniu, a część studni znalazła się pod wodą. – Naszym priorytetem była ewakuacja północnej części parku, gdzie mamy wiele awarii dróg i mostów, lawiny błotne i inne problemy – przekazał w poniedziałkowym oświadczeniu nadinspektor Yellowstone, Cam Sholly. Jest jeszcze za wcześnie, żeby oszacować zniszczenia w parku narodowym. Częściowy wgląd w sytuację daje nagranie z helikoptera. Current conditions of Yellowstone’s North Entrance Road through the Gardner Canyon between Gardiner, Montana, and Mammoth Hot Springs.

We will continue to communicate about this hazardous situation as more information is available. More info: https://t.co/mymnqGvcVB pic.twitter.com/S5ysi4wf8a W 2022 r. przypada 150. rocznica utworzenia Parku Narodowego Yellowstone. Ostatnie powodzie prawdopodobnie utrudnią realizację planów tegorocznych obchodów. Przy wejściu północnym, gdzie żywioł był poza kontrolą ludzi, znajdują się siedziba dyrekcji parku, muzeum, archiwum oraz Łuka Roosevelta. Przy tym ostatnim Rdzenni Amerykanie pod koniec sierpnia planowali postawić wioskę tipi. W powodziach ucierpiał nie tylko Park Narodowy Yellowstone, ale też kilka miast w hrabstwie Park w stanie Montana, w tym Gardiner i Cooke City. Droga łącząca oba miasta prawdopodobnie pozostanie zamknięta do końca sezonu. Park Narodowy Yellowstone to nie tylko jeden z najbardziej znanych na świecie amerykańskich obszarów chronionych, ale też najstarszy. Powstał dokładnie 1 marca 1872 r. na mocy ustawy podpisanej przez ówczesnego prezydenta USA – Ulyssesa S. Granta. Park Narodowy Yellowstone. / fot. Philippe Sainte-Laudy Photography/Getty Images"
Historia napoju ze szczyptą kokainy. Jak powstała Coca-Cola?,https://www.national-geographic.pl/artykul/napoj-ze-szczypta-kokainy-czyli-historia-coca-coli,Archiwum National-Geographic.pl,"['Historia', 'Ludzie']","Postawna 40-latka w ciemnej sukni wchodzi do baru z siekierą w ręku. Nie krępuje się – ostro beszta obecnych na miejscu amatorów mocnych trunków, potem bierze zamach i zanim ktokolwiek zdołał ją powstrzymać, rozbija butelki z alkoholem.  Działalność Carrie Nation, jednej z ikon XIX-wiecznego ruchu na rzecz abstynencji, śledziła cała Ameryka. Po wojnie secesyjnej Carrie i podobni jej aktywiści promujący trzeźwość zyskiwali coraz większy posłuch. W 1881 roku pełną prohibicję wprowadzono w stanie Kansas. Wkrótce w ślady Kansas poszły inne stany i hrabstwa USA. W roku 1886 dołączył do nich stan Georgia. Niedługo wcześniej do Atlanty, stolicy Georgii wprowadził się John Pemberton – pechowy żołnierz, średnio zdolny biznesmen i uzależniony od morfiny aptekarz.  Apteka w Atlancie, w której po raz pierwszy można było kupić Coca-colę. fot. John van Hasselt/Sygma via Getty Images Byłemu kawalerzyście Konfederacji zdawało się, że właśnie wyszedł na prostą. Zakaz sprzedaży alkoholu mocno pokrzyżował mu jednak plany. Jego ostatnie dzieło to wino Pemberton’s French Wine Coca, zawierające m.in. kokainę z liści koki, kofeinę z orzeszków kola i zakazany właśnie alkohol. Napój powoli zyskiwał popularność wśród mieszkańców Atlanty. Po wprowadzeniu prohibicji Pemberton zmuszony był jednak zmienić recepturę trunku, tak aby nie zawierał zakazanych procentów.  Uparty aptekarz długo szukał zamiennika dla alkoholu. Eksperymentował m.in. z cukrem karmelowym, pomarańczą i muszkatem. W końcu udało mu się dopracować nową recepturę. 8 maja 1886 roku wybrał się ze słoikiem wypełnionym ciemną cieczą do zaprzyjaźnionej apteki Jacob’s Pharmacy, aby przetestować nowy napój na klientach.  W tym celu musiał swój wynalazek odpowiednio przygotować. Ciecz w słoiku miała bowiem konsystencję syropu i aby nadawała się do spożycia, trzeba było ją rozcieńczyć wodą gazowaną. Docelowo syrop miał trafić do znajdujących się w aptece dozowników – dopiero kilka lat później najsłynniejszy dziś napój świata zaczął być sprzedawany w butelkach. Nie jako koncentrat, ale w rozcieńczonej, znanej do dziś postaci. Wynalazek aptekarza właściwie natychmiast zyskał uznanie. Smak był wyśmienity. Napój wciąż jednak nie miał nazwy. Z pomocą przyszedł Frank M. Robinson, wspólnik i księgowy Pembertona. To on wymyślił, aby nazwa nowego trunku podkreślała jego skład i zawierała dwie rzucające się w oczy literki C. To również Robinson naszkicował logo Coca-Coli, które używane jest do dziś.  Produkt trafia do sklepów w całej Atlancie w cenie 5 centów za szklankę. Na markizach pojawiają się ręcznie malowane na płótnie reklamy z napisem „Coca-Cola” i zachętą „Napij się”, która miała wyjaśniać przechodniom, że nowo reklamowany produkt to napój orzeźwiający. W upalnej Georgii, gdzie panuje suchy podzwrotnikowy upał, zapotrzebowanie na skuteczne orzeźwienie było ogromne. W pierwszym roku sprzedaży Coca-Colę kupuje średnio dziewięć osób dziennie. Patrząc z dzisiejszej perspektywy, to śmiesznie mało. Obecnie sprzedaje się prawie dwa miliardy butelek tego napoju każdego dnia. Historię najpopularniejszego napoju bezalkoholowego na świecie można poznać, odwiedzając World of Coca-Cola w Atlancie. W stolicy stanu Georgia na turystów czeka kilkupoziomowe multimedialne muzeum. Największą atrakcją instytucji jest możliwość zobaczenia (choć oczywiście nie zajrzenia do wewnątrz) sejfu, w którym przechowywana jest oryginalna receptura Coca-Coli.  Pomnik Johna Pembertona przez World of Coca-Cola w Atlancie. fot. Jeffrey Greenberg/Universal Images Group via Getty Images W Świecie Coca-Coli można też obejrzeć wiele eksponatów związanych z Johnem Pembertonem i jego apteką oraz dowiedzieć się, jak powstała Coca-Cola. Ciekawi poznawania nowych smaków, na pewno dobrze odnajdą się w sali próbowania napojów. Kilkadziesiąt ogromnych nalewaków pozwala samemu spróbować wszystkie regionalne warianty Coca-Coli i innych napojów produkowanych przez przedsiębiorstwo na całym świecie. Dla niektórych może to się wydać zaskoczeniem, jednak warto pamiętać, że choć podstawowy skład Coca-Coli jest wszędzie taki sam, w różnych krajach napój może się różnić choćby zawartością cukru.  Do Atlanty można dolecieć przez Londyn, Paryż, Amsterdam, Rzym i Frankfurt n. Menem. Podróż może trwać od 8 do 10 godzin. Bilety do World of Coca-Cola kosztuję od 15 do 19 USD. Można je rezerwować bezpośrednio na stronie World of Coca-Cola. "
Monachium odwołuje jeden z najstarszych jarmarków bożonarodzeniowych,https://www.national-geographic.pl/artykul/monachium-odwoluje-jeden-z-najstarszych-jarmarkow-bozonarodzeniowych-211119125331,Unknown,['Ludzie'],"Za nami połowa listopada, a to oznacza, że w telewizji i na ulicach miast lada dzień zaczną pojawiać się bożonarodzeniowe akcenty. Co prawda w radiu nie wybrzmiało jeszcze kultowe „Last Christmas”, ale część sklepów wystartowała ze świąteczną ofertą już w październiku. Można więc uznać, że Polacy nieoficjalnie rozpoczęli przygotowania do Gwiazdki. Dla naszych sąsiadów z Niemiec nieodłącznym elementem świąt Bożego Narodzenia są tradycyjne jarmarki. Co roku w wielu niemieckich miastach od listopada do stycznia stoją stragany, na których można kupić nie tylko okolicznościowe upominki, ale też, a może i przede wszystkim, słodkie i słone przekąski oraz trunki. Jeden z najstarszych jarmarków jest organizowany w Monachium przed neogotyckim ratuszem na Marienplatz. Pierwsze wzmianki historyczne o wydarzeniu pochodzą z XIV w. W tym roku impreza miała potrwać od 22 listopada do 9 stycznia, ale przez nagły wzrost liczby hospitalizowanych z powodu zakażenia COVID-19 władze miasta podjęły decyzję o jej odwołaniu. Monachium to pierwsze i jak na razie jedyne większe miasto w Niemczech, które zrezygnowało z tradycyjnego jarmarku świątecznego. Każdego roku w Niemczech odbywa się ponad 2 tysiące jarmarków bożonarodzeniowych. Ten w Monachium jest uważany nie tylko za jeden z najstarszych, ale również za najbardziej reprezentatywny. Na drewnianych straganach przyozdobionych biało-zielonymi materiałami można dostać między innymi tradycyjne pierniki, grillowaną kiełbasę, grzane wino czy ręcznie malowane ozdoby choinkowe. Monachijski jarmark tłumnie odwiedzają zarówno Niemcy, jak i goście z zagranicy. Wiele biur podróży, także polskich, organizuje jednodniowe lub weekendowe wyjazdy na niemieckie jarmarki świąteczne. W komunikacie prasowym burmistrz miasta Dieter Reiter ogłosił, że podjął decyzję o odwołaniu corocznej świątecznej imprezy po konsultacji ze specjalistami z bawarskich szpitali. Medycy jednogłośnie zalecali wstrzymanie organizacji jarmarku. – Oczywiście to byłby miły przedświąteczny symbol powrotu do normalności, ale mimo możliwości szczepień nadal jesteśmy dalecy od tej normalności. Częściowo dlatego, że wciąż szczepi się za mało osób – czytamy w oświadczeniu Reitera na stronie internetowej Christkindlmarkt. Obecnie w Niemczech w pełni zaszczepiło się nieco ponad 67 proc. osób. Mimo że jarmarki bożonarodzeniowe są typowo niemiecką tradycją, to od kilku lat cieszą się coraz większą popularnością również w Polsce. Największa tego typu impreza jest organizowana we Wrocławiu. W tym roku potrwa od 19 listopada do 31 grudnia. Świąteczne stragany staną na wrocławskim Rynku, Placu Solnym oraz na ulicach Świdnickiej i Oławskiej. Ze względu na konieczność zachowania zasad bezpieczeństwa jarmark będzie funkcjonować tylko w formie handlowej. W poprzednich latach świątecznym zakupom towarzyszyły koncerty, parady i warsztaty dla dzieci. Uroczyste zapalenie światełek na choince zaplanowano na 3 grudnia. Post udostępniony przez Miasto WROCLAW (@wroclaw_official)"
"Polscy archeolodzy odnaleźli grobowiec urzędnika, który był odpowiedzialny za tajne dokumenty faraona",https://www.national-geographic.pl/artykul/polscy-archeolodzy-odnalezli-grobowiec-urzednika-ktory-byl-odpowiedzialny-za-tajne-dokumenty-faraona-220505033323,Unknown,"['Odkrycia', 'Historia']","Zespół polskich i egipskich archeologów prowadził wykopaliska w Sakkarze. To miejscowość położona na południe od Kairu, gdzie znajduje się starożytna nekropolia, w której spoczywają egipscy królowie najstarszych dynastii oraz wysocy urzędnicy starożytnego Egiptu. Naukowcy twierdzą, że odnaleźli grobowiec jednego z ważniejszych dostojników. Badacze odnaleźli naziemną cześć grobu, na której widoczne są zdobione płaskorzeźby. Na fasadzie wykute były hieroglify, które oznaczają, że grobowiec należy do człowieka o imieniu Mehczeczi. – Na razie odsłoniliśmy tylko fasadę kaplicy, wnętrze czeka na najbliższą kampanię wykopaliskową – powiedział w rozmowie z PAP prof. Kamil O. Kuraszkiewicz, archeolog z Uniwersytetu Warszawskiego. – Zapewne dzięki dobrej posadzie Mehczeczi mógł zatrudnić sprawną ekipę rzemieślników, bo jego kaplica jest ozdobiona reliefami wyjątkowej urody – dodaje uczony. Z analizy reliefów wynika, że mężczyzna miał dostęp do tajemnic i dokumentów faraona. Archeolodzy przypuszczają, że urzędnik miał do nich wgląd jeszcze przed tym, nim zostały oficjalnie ogłoszone. Naukowcy wywnioskowali, że Mehczeczi sprawował funkcję inspektora posiadłości królewskiej i był kapłanem kultu grobowego króla Teti. Właśnie dlatego najbardziej prawdopodobne jest to, że pełnił swój urząd za czasów panowania jego następcy, czyli faraona Userkare. W tym okresie wezyrem na jego dworze był Merefnebefa. Był to najwyższy dygnitarz egipski, odpowiednik dzisiejszego premiera w rządzie. Co ciekawe, grobowiec tego wezyra również został odkryty przez polskich archeologów. Zespołem w 1997 roku kierował Karol Myśliwiec. Archeolodzy przekazali, że na płaskorzeźbie widać wizerunki zwierząt ofiarnych. To między innymi krowy, oryksy (rodzaj antylopy) i koziorożce. Uczeni zwrócili uwagę na to, że skała, w której wykonano dekoracje, „jest bardzo krucha i mocno zerodowana, więc całe podłoże, w tym malowany tynk, wymagały natychmiastowej interwencji konserwatorów”.  Naukowcy wciąż jeszcze nie rozpoczęli prac wewnątrz grobowca. Co ważne, dużo informacji udało się zdobyć jedynie poprzez odczytanie samych inskrypcji, które znajdowały się na fasadzie kaplicy. – Na razie zlokalizowaliśmy kaplicę. Niemal na pewno w niej znajduje się szyb grobowy, w którym właściciel został pochowany, ale tego dowiemy się po eksploracji kaplicy, podobnie jak tego, czy został wyrabowany – powiedział PAP prof. Kuraszkiewicz. Archeolodzy poinformowali również, że w okolicy grobowca Mehczecziego znajdują się pomieszczenia, które pochodzą z czasów III dynastii. Z tejże pochodzi słynny Dżeser. Był pierwszym królem, któremu wzniesiono grobowiec w kształcie piramidy. Piramida Schodkowa jest najstarszą tego typu budowlą w Egipcie. Historycy szacują, że panował w latach 2690-2670 p.n.e. lub 2720-2700 p.n.e. Jego imię oznacza „świętego”. Prof. Kuraszkiewicz podkreśla jednak, że odkrycie grobowca wysokiego rangą urzędnika, nie było dla nich wielkim zaskoczeniem. To, co wyróżnia jednak to odkrycie, to jakość reliefów oraz imię dostojnika. Grobowiec odnaleziono we wschodnim brzegu „Suchej Fosy”. W starożytnym Egipcie był to gigantyczny rów wykonany na prostokątnym planie, który otaczał kompleks piramidy Dżesera. Dziś po „Suchej Fosie” nie pozostało wiele dawnej świetności. Jest prawie niewidoczna. Źródło: PAP"
Nieopodal wyspy Tahiti naukowcy odnaleźli dziewiczą rafę koralową. Jeszcze nigdy nie widziano koralowców tak głęboko,https://www.national-geographic.pl/artykul/nieopodal-wyspy-tahiti-naukowcy-odnalezli-dziewicza-rafe-koralowa-jeszcze-nigdy-nie-widziano-koralowcow-tak-gleboko-220120124821,Unknown,"['Odkrycia', 'Przyroda']","Dziewiczą rafę koralową odkryto u wybrzeży Tahiti podczas misji badawczej mapowania dna morskiego. To co jest niezwykłe w tym odkryciu, to fakt, że rafa jest w zadziwiająco dobrej kondycji. Dr Julian Barbiere z UNESCO twierdzi, że takich ukrytych ekosystemów jest więcej, ale nie mamy jeszcze o nich pojęcia. Naukowcy twierdzą, że powstawała ok. 25 lat. Morza i Oceany oraz to co ukrywają w swoich głębinach są wciąż olbrzymią zagadką dla naukowców. Praktycznie każdego dnia dowiadujemy się więcej o żyjących tam ekosystemach. Kilka dni temu badacze odkryli prawdopodobnie największą kolonię lęgową na świecie w Morzu Weddella. Dziś okazuje się, jak mało jeszcze wiemy o rafach koralowych. Większość znanych raf znajduje się w cieplejszych i płytszych wodach, maksymalnie do głębokości 25 metrów. Ta z kolei znajduje na obszarze od 35 do 70 metrów pod powierzchnią wody. Prof. Murray Robbert, biolog morski z Uniwersytetu w Edynburgu przyznaje, że najnowsze odkrycie uświadamia nam tylko, jak wiele musimy się jeszcze nauczyć. -Koralowce kojarzą nam się głównie z płytkimi morzami tropikalnymi. Tutaj, u wybrzeży Tahiti, okazuje się, że żyje olbrzymia, nieznana nauce rafa koralowa- mówi Robbert. Być może, fakt istnienia rafy na tak dużej głębokości, jest próbą schronienia się przed globalnym ociepleniem.  Biorąc pod uwagę, że oceany na całym świecie osiągnęły rekordowe temperatury, koralowce szukają schronienia głębiej pod powierzchnią. Od lat pięćdziesiątych ubiegłego wieku, liczebność raf koralowych na całym świecie zmniejszyła się aż o połowę. To skutek między innymi zmian klimatycznych, niezrównoważonego połowu ryb, zanieczyszczenia wód oraz niszczenia siedlisk. Największym zagrożeniem dla raf jest zjawisko tak zwanego blaknięcia, wywołane stresem środowiskowym. Powoduje ono nawet 100% śmiertelność kolonii.  Robbert przyznaje, że odkryta rafa nie ma żadnych śladów blaknięcia, czy innych uszkodzeń, co może świadczyć o tym, że taka „ucieczka” przed ciepłymi płytkimi wodami okazała się skuteczna. Zaskakujące jest jednak to, że rafy potrzebują więcej słońca, które nie dociera do głębszych warstw wody. Okazuje się, że w głębinach może być wystarczająco dużo światła do rozwoju koralowców. Dr Julian Barbiere przyznaje, że to dostarcza szeregu nowych informacji dotyczących bioróżnorodności mórz i oceanów. - W rafach koralowych znajduje się nawet 25% morskich gatunków. - dodaje. - Można powiedzieć, że dzisiaj więcej wiemy o Marsie niż o głębinach oceanów. - podsumowuje żartobliwie Barbiere."
W Teleskop Webba uderzył meteoryt. NASA uspokaja,https://www.national-geographic.pl/artykul/w-teleskop-webba-uderzyl-mikrometeoryt-nasa-uspokaja-220609125910,Unknown,"['Kosmos', 'Nauka']","Między 23 a 25 maja w Teleskop Webba uderzył mikrometeoryt. Jest to niewielka cząsteczka skały o średnicy poniżej milimetra i wadze nie przekraczającej grama. Mikrometeoryt trafił w jeden z osiemnastu segmentów składających się na główne lustro teleskopu.  – Po wstępnej ocenie nasz zespół stwierdził, że teleskop nadal spełnia z nawiązką wszystkie wymagania techniczne misji. Dzieje się tak nawet pomimo nieznacznego wykrywalnego efektu uderzenia widocznego w danych – poinformowała NASA na swoim blogu opisującym misję Teleskopu Webba.  NASA podkreśla, że uderzenia mikrometeorytów nie będą niczym nadzwyczajnym podczas pracy teleskopu. „Zostały przewidziane, a główne lustro w czasie konstrukcji poddano odpowiednim testom” – uspokajają przedstawiciele amerykańskiej agencji kosmicznej.  W czasie przygotowywania urządzenia do startu najpierw przeprowadzono symulacje, mające określić, co może trafiać w lustro teleskopu. Później bombardowano segmenty lustra, sprawdzając, czy ich powierzchnia jest odpowiednio odporna na kosmiczne bombardowanie.  – Zawsze wiedzieliśmy, że Teleskop Webba będzie działał w trudnym kosmicznym środowisku – mówi Paul Geithner, jeden z inżynierów z Goddard Space Flight Center. – Będzie w nim wstawiony na: Dlatego zaprojektowaliśmy i zbudowaliśmy Webba z dużymi marginesami bezpieczeństwa – optycznymi, cieplnymi, elektrycznymi, mechanicznymi. Gwarantują one, że urządzenie będzie w stanie wykonywać ambitne zadania naukowe przez całe lata pobytu w kosmosie – uspokaja naukowiec.  Niestety jednak NASA przyznaje na blogu, że zarejestrowane w maju, kiedy w Teleskop Webba uderzył meteoryt, uderzenie było silniejsze niż jakiekolwiek zderzenia modelowane i testowane na Ziemi.  Lee Feinberg z NASA przed modelem Teleskopu Webba. fot. Baltimore Sun/Contributor Teleskop Webba jest w tej chwili oddalony od Ziemi o 1,5 mln kilometrów. Został wysłany w tzw. punkt libracyjny L2. To miejsce w układzie Ziemia – Słońce, w którym na ciała o bardzo małej masie (taką ma Webb w porównaniu z ciałami niebieskimi) działa równoważąca się siły grawitacji.  To sprawia, że – gdy już znalazł się w L2 – teleskop nie musi zużywać dużo energii, by utrzymać się w tym punkcie przestrzeni.  Punkty libracyjne mają jednak pewne wady. Zbiera się w nich pył kosmiczny, a czasami nawet większe asteroidy. Na przykład w punktach libracyjnych Jowisza L4 i L5 znajdują się grupy asteroid, zwanych asteroidami trojańskimi.  Zderzenie teleskopu z asteroidą jest niezwykle mało prawdopodobne. Jednak kolejne uderzenia mikrometeorytów w lustro urządzenia – jak najbardziej możliwe. NASA przyznaje, że zdarzyło się to już czterokrotnie. Raz wykorzystano nawet automatyczny system regulowania segmentów głównego lustra. To mechanizm, który koryguje jego ustawienie, gdy zmieni się ono na skutek kosmicznego bombardowania.  Choć mikrometeoryty są bardzo małe, prędkości, z jakimi się poruszają, powodują, że są w stanie wyrządzić niewielkie szkody nawet potężnemu teleskopowi.  – Teleskop Webba będzie sporadycznie trafiany przez mikrometeoryty. To sprawi, że z czasem, mierzonym latami, gromadzone przez niego dane będą coraz gorszej jakości – przyznaje Lee Feinberg, naukowiec NASA zajmujący się optyką Webba. "
Mózgi rdzennych mieszkańców Amazonii starzeją się wolniej. To zasługa diety i stylu życia,https://www.national-geographic.pl/artykul/mozgi-rdzennych-mieszkancow-amazonii-starzeja-sie-wolniej-to-zasluga-diety-i-stylu-zycia-220314114608,Unknown,"['Nauka', 'Ludzie']","Naukowcy z Uniwersytetu Południowej Kalifornii postanowili przebadać stan zdrowia rdzennych mieszkańców Amazonii – ludu Tsimane. Jest to plemię, które zamieszkuje tereny Boliwii. Jego członkowie żyją spokojnie, bez większego stresu, w izolacji od współczesnego świata. Uprawiają rolę metodami tradycyjnymi, zajmują się zbieractwem i rybołówstwem. Niewykluczone, że to właśnie dieta i styl życia związane są bezpośrednio z ich wyjątkowo dobrym stanem zdrowia. Już w 2017 r. na łamach czasopisma naukowego „The Lancet” opublikowano badania, z których wynika, że Tsimane praktycznie nie zapadają na schorzenia układu krążenia. Ich serca są jednymi z najzdrowszych na świecie. Jak to możliwe skoro mieszkańcy Amazonii praktycznie nie mają żadnego dostępu do opieki medycznej? Wszystko wskazuje na to, że kluczową rolę odgrywa tu styl życia, a zwłaszcza dieta Tsimane. Teraz badacze z Kalifornii postanowili sprawdzić, w jakim stanie są mózgi członków plemienia Tsimane. Za pomocą tomografii komputerowej przebadali ponad 700 osób w grupie wiekowej 40–95 lat. Następnie porównali ich skany mózgu z tymi od osób, które żyją w krajach wysoko uprzemysłowionych. Mimo trudności logistycznych badanie udało się przeprowadzić. Okazało się, że u ludu Tsimane mózg starzeje się o 70 procent wolniej niż u ludzi, którzy żyją w krajach zachodnich. Co ciekawe, dzieje się tak mimo wysokiego poziomu tzw. markerów stanu zapalnego u Tsimane. W populacji zachodniej wskaźnik ten jest powiązany z ubytkami tkanek mózgu i demencją. Jednak u Tsimane stan zapalny wiąże się przede wszystkim ze zwalczaniem infekcji i pasożytów. Autor badania, profesor ekonomii i antropolog Hillard Kaplan twierdzi, że w naszym przypadku stan zapalny jest przewlekły. Jego źródła to siedzący tryb życia oraz dieta bogata w węglowodany i tłuszcze. Zwiększa to ryzyko utraty tkanki mózgowej, a więc i chorób neurodegeneracyjnych takich jak Alzheimer. W przypadku plemienia Tsimane wygląda to zupełnie inaczej. Kluczowe czynniki to duża aktywność fizyczna i zdrowa dieta. Tsimane większość pożywienia zdobywają sami. Zaledwie 8 procent tego, co jedzą pochodzi z zewnętrznych źródeł. Jedzą sporo ryb, które są źródłem kwasów omega 3 i pełnowartościowego białka. W ich diecie nie brakuje też warzyw i owoców, które zawierają duże ilości błonnika i polifenoli. Węglowodany przetworzone, które w naszej diecie przeważają, są znacznie rzadziej spożywane przez Tsimane. Nie jest to pierwsze badanie, które potwierdza, że dieta roślinna z dodatkiem dobrej jakości białka z ryb czy chudego mięsa jest bardzo zdrowa. Dlatego też dieta śródziemnomorska uznawana jest za najzdrowszą dla Europejczyków. Ostatnio też coraz częściej mówi się o diecie sirtuinowej. Kluczowe jest w niej nie tylko ograniczenie kalorii, ale także produkty, które spożywamy. Mają one aktywować tzw. sirtuiny. To białka, które spowalniają procesy starzenia się. Do produktów w diecie sirtuinowej należą: Zaleca się też picie matchy, kawy i niewielkich ilości czerwonego wina ze względu na dużą ilość resweratrolu – dobroczynnej substancji zaliczanej do polifenoli."
Jak powstaje wulkan? Najważniejsze etapy i procesy,https://www.national-geographic.pl/artykul/jak-powstaje-wulkan-najwazniejsze-etapy-i-procesy,Artur Białek,['Przyroda'],"Jak powstaje wulkan? Mówimy tu o wrotach łączących powierzchnię z wnętrzem Ziemi, a ich wybuchy, mimo że często towarzyszą im tragiczne następstwa, mają w sobie pewien element tajemniczego piękna. Człowiekowi od zawsze towarzyszy zainteresowanie zjawiskami przyrodniczymi, a te najniebezpieczniejsze zwykle wzbudzają największą ciekawość. Proces powstawania wulkanu można podzielić na dwa etapy. Pierwszy to plutonizm, a drugi - wulkanizm. Pod pojęciem plutonizmu należy rozumieć zjawiska związane z powstawaniem, ruchem i zastyganiem magmy, czyli lawy, która jeszcze nie wydostała się na powierzchnię. Procesy, o których mowa, zachodzą w obrębie skorupy ziemskiej i płaszcza ziemskiego (jego górnej części). Wskazane warstwy litosfery składają się ze skał, jednak w pewnych warunkach następuje ich upłynnienie. Może do tego dojść pod wpływem: W następstwie tych czynników dochodzi do zmiany stanu skupienia skał na płynny. Powstaje magma, która następnie przesuwa się ku górze. Najczęściej dochodzi do jej zastygnięcia w szczelinach skalnych, w następstwie czego powstają formy skalne zwane intruzjami. Te tworzą coś w rodzaju zbiornika gromadzącego płynną magmę. W większości przypadków, ulega ona zastygnięciu i nie wydostaje się na powierzchnię. Zdarza się jednak, że intruzja tworzy ognisko magmowe, w którym znajduje się magma w stanie ciekłym. Wówczas, będzie wydostawała się na powierzchnię do momentu, aż zakrzepnie.  Wyżej opisane procesy zachodzą pod powierzchnią Ziemi. Kolejny etap powstawania wulkanu - wulkanizm - ma związek ze zjawiskami zachodzącymi na powierzchni. Mianem wulkanu określane jest miejsce, z którego punktowo wydobywają się produkty wulkaniczne. Ich występowanie ma związek z przebiegiem płyt tektonicznych oraz uskoków transformacyjnych - w miejscach, gdzie skorupa jest stosunkowo cienka, może ulec przerwaniu. Produkty wulkaniczne mają postać ciekłą (lawa), stałą (materiały piroklastyczne, takie jak popioły, pyły i piaski) oraz gazową (dwutlenek siarki, dwutlenek węgla, siarkowodór, amoniak, chlorowodór i para wodna). Pod wpływem gwałtownej erupcji lub zapadnięcia się stropu komory wulkanicznej, powstają kratery. Budowa wulkanu jest uzależniona przede wszystkim od jego typu. Klasyfikacja obejmująca rodzaje wulkanów uwzględnia: Elementem wspólnym każdego wulkanu jest komora wulkaniczna (ognisko magmowe), znajdująca się pod powierzchnią i zasilająca wulkan. Budowa powierzchniowa zależy natomiast od rodzaju magmy. W miejscach, gdzie dominuje magma gęsta, tworzą się wulkany stożkowe. Magma rzadka tworzy wulkany tarczowe. Wulkan stożkowy ma budowę warstwową, na którą składają się naprzemienne pasy lawy, popiołu, piasku i pyłu wulkanicznego. W pełni wykształcony składa się z kanału lawowego, który łączy się z komorą wulkaniczną. W górnej części kanału powstaje krater wulkaniczny, mogący ulegać rozgałęzieniu. Wulkan tarczowy charakteryzuje się łagodnymi zboczami i niewielką wysokością. Jest zbudowany przede wszystkim z warstwy zastygłej lawy, materiał piroklastyczny występuje tylko w formie cienkich pasków. Wulkany linijne występują głównie na dnie oceanicznym i mają postać długiej szczeliny, z której wypływa magma.  Najbardziej aktywne wulkany na świecie można znaleźć na terenie Indonezji. To właśnie tam miała miejsce najtragiczniejsza erupcja w historii  - w 1815 roku doszło do erupcji wulkanu Tambora, znajdującego się na wyspie Sumbawa. W następstwie tego wydarzenia, śmierć poniosło ok. 100 tys. osób. Erupcje wulkanów wpływają na ziemski klimat. W 1991 roku doszło do wybuchu Mount Pinatubo - czynnego wulkanu na wyspie Luzon. Erupcja, w następstwie której śmierć poniosło ok. 800 osób, wyniosła do atmosfery 22 mln ton dwutlenku siarki, co doprowadziło do globalnego obniżenia temperatury o ok. 0,5 stopnia Celsjusza. Znacznie poważniejsze konsekwencje miałaby erupcja jednego z superwulkanów, np. znajdującego się na obszarze parku Yellowstone. Zdaniem naukowców, eksplozja pokryłaby popiołem całą powierzchnię Stanów Zjednoczonych. W następstwie wyrzucenia ogromnych ilości tlenków siarki do atmosfery, temperatura na Ziemi uległaby znacznemu obniżeniu. Gazy odbijałyby światło słoneczne, a to z kolei mogłoby doprowadzić do załamania produkcji rolnej i w konsekwencji - do śmierci miliardów ludzi.  "
Gdzie jest krzyż Chrystusa? Święte relikwie miały trafić do kościołów w Europie,https://www.national-geographic.pl/artykul/gdzie-jest-krzyz-chrystusa-swiete-relikwie-mialy-trafic-do-kosciolow-w-europie,Unknown,['Historia'],"Wielkanoc to najważniejsze święto chrześcijańskie. Wierni rozważają wtedy mękę i zmartwychwstanie Chrystusa. W tym czasie jak bumerang wracają też kontrowersyjne pytania. Czy Jezus naprawdę istniał? Gdzie został pochowany? Jakie tajemnice skrywa całun turyński? Nie wszystkie wątpliwości mają prowokacyjny charakter. Wierni także zastanawiają się nad tajemnicą zbawienia i dociekają, gdzie znajduje się grób pański oraz czy gdziekolwiek zachowały się fragmenty krzyża, na którym umarł Zbawiciel. Krzyż Chrystusa to dziś jeden z głównych symboli chrześcijaństwa. Wierni noszą go na szyi, a podobizny ukrzyżowanego Jezusa można zobaczyć nie tylko na kościołach, ale też np. w przydrożnych kapliczkach. Co stało się z prawdziwym krzyżem, na którym umarł Jezus? To jedna z największych tajemnic chrześcijaństwa. Historia najcenniejszych relikwii jest skomplikowana. Po śmierci Jezusa władze Jerozolimy postanowiły ukryć krzyż. Obawiano się bowiem, że apostołowie będą chcieli go odzyskać. Trzy krzyże, na których skonali Jezus, dobry i złot łotr, zakopano w ziemi niedaleko Golgoty. Dopiero po 300 latach miała je odnaleźć święta Helena, matka cesarza Konstantyna Wielkiego I. Krzyże były trzy, skąd więc wiedziała, który jest święty? Tu pojawiają się pierwsze rozbieżności. Zidentyfikowanie relikwii mogło być możliwe dzięki tabliczce z imieniem skazańca. Inne źródła mówią o objawieniu lub uzdrowieniu nieuleczalnie chorej kobiety. 
Odnalezienie trzech krzyży. / Autorstwa Piero della Francesca - The Yorck Project (2002) 10.000 Meisterwerke der Malerei (DVD-ROM), distributed by DIRECTMEDIA Publishing GmbH. ISBN: 3936122202., Domena publiczna, https://commons.wikimedia.org/w/index.php?curid=156258 Następnie św. Helena miała udać się z fragmentami krzyża Chrystusa do Rzymu. Aby jak najwięcej wiernych mogło obcować ze świętymi relikwiami, przekazano je także Jerozolimie i Konstantynopolowi. W kolejnych wiekach krzyż wielokrotnie ginął. W VII w. jego fragment posiadali Persowie. Nie miał on dla nich religijnego znaczenia. Miał za to posłużyć w trakcie negocjacji z Cesarstwem Bizantyńskim. Ówczesny cesarz w bitwie odzyskał jednak krzyż i zwrócił go Jerozolimie. Wydarzenie to jest wspominane w Polsce jako święto Podwyższenia Krzyża Świętego. Na przełomie X i XI w. chrześcijanie w Jerozolimie zaczęli być prześladowani przez muzułmanów. Wówczas krzyż Chrystusa został schowany. Po wyzwoleniu Ziemi Świętej trafił do Bazyliki Grobu Pańskiego. Nie na długo. Krzyż zniknął bez śladu podczas bitwy pod Hittin. Relikwie miały przynieść szczęście krzyżowcom. Ci jednak przegrali, a Jerozolima znalazła się pod panowaniem sułtana Saladyna. Pozostałe dwa fragmenty krzyża były bezpieczne. W XII w. święty Ludwik wykupił je razem z rzekomą koroną cierniową Chrystusa i włócznią, którą przebito jego bok. Relikwie ukryto w Paryżu. Po wybuchu rewolucji francuskiej zniknęły. Zostało tylko kilka większych fragmentów. Do dziś są przechowywane w kilku europejskich świątyniach:"
Czynne wulkany na świecie - gdzie się znajdują i czy stanowią zagrożenie?,https://www.national-geographic.pl/artykul/czynne-wulkany-na-swiecie-gdzie-sie-znajduja-i-czy-stanowia-zagrozenie,Artur Białek,['Przyroda'],"Czynne wulkany na świecie stanowią największą atrakcję w miejscach, w których występują. Majestatyczne stożki, potężne tarcze i ogromne kaldery tworzą niesamowity krajobraz, wokół którego roztacza się niepokojąca aura. Z wielu szczytów nieustannie unosi się złowrogi dym, który zdaje się komunikować zbliżającą się katastrofę. To sprawia, że podziwiając potęgę wulkanów, trudno jest wyzbyć się uczucia niepokoju, przeplatającego się z emocjonującym dreszczykiem. Czy rzeczywiście jest się czego bać? Czynne wulkany mają dwa oblicza. Z jednej strony, należy je uznać za jedne z najbardziej zachwycających zjawisk przyrodniczych, zaś z drugiej - za jedne z najbardziej przerażających. Są rozsiane po całym świecie, a coraz więcej z nich manifestuje swoją aktywność niebezpiecznymi zjawiskami. Niektóre nie dają o sobie znać od tysięcy lat, co oznacza, że w niedługim czasie może się to zmienić. Ile jest czynnych wulkanów na świecie? Szacuje się, że ich liczba przekracza 800. Większość zlokalizowana jest w pacyficznym pierścieniu ognia, ale wiele występuje także poza tym obszarem. Rozpoczynamy od wulkanu położonego na Wyżynie Meksykańskiej, w Kordylierze Wulkanicznej. Popocatepetl w języku azteckim oznacza ""dymiącą górę"". Po uśpionym wulkanie Pico do Orizaba, to drugi co do wysokości szczyt Meksyku - osiąga 5452 m n.p.m. Pierwsza zanotowana erupcja tego kolosa miała miejsce w 1347 roku. Od tego czasu wulkan wybuchał 20 razy. Ostatnia erupcja miała miejsce w 2007 roku. Kolejny na naszej liście jest najbardziej aktywny wulkan Ameryki Środkowej. Volcán de Fuego leży w południowej części Gwatemali (w pasmie gór Sierra Madre), gdzie wraz ze zlokalizowanym nieopodal wulkanem Acatenango tworzy kompleks La Horqueta. Od 1524 roku, Fuego wybuchał 59 razy. W 1773 roku miała miejsce erupcja, która wywołała silne trzęsienie ziemi. W następstwie tej katastrofy miasteczko Antigua Guatemala zostało kompletnie zniszczone. Ostatnia duża eksplozja wulkanu jest datowana na rok 1979. Od 2017 roku aktywność Fuego stopniowo wzrasta. Wracamy do Ameryki Północnej. W stanie Alaska, w Górach Aleuckich, leży jeden z najaktywniejszych wulkanów na kontynencie. Mowa o osiągającym 2714 m Wulkanie Pawłowa. Od 1790 roku odnotowano 40 erupcji. Ostatnia miała miejsce w 1997 roku. Z Alaski przenosimy się na Hawaje. Osiągający wysokość 4170 m n.p.m. Mauna Loa jest najwyższym aktywnym wulkanem tarczowym świata, a zarazem - największym czynnym wulkanem na Ziemi. Podwodna część kolosa położonego na wyspie Hawai'i ma 4975 m, co daje sumaryczną wysokość wynoszącą 9145 m. To także jeden z najaktywniejszych wulkanów świata. Od 1750 roku wybuchał 40 razy. Ostatnią erupcję zanotowano w 1995 roku. Wymieniając aktywne wulkany świata, nie można pominąć najsłynniejszego superwulkanu. Kaldera leżąca na terenie Parku Narodowego Yellowstone (USA, stan Wyoming) ma wymiary 55x80 km. To jeden z najaktywniejszych superwulkanów. Do tej pory, wybuchał trzykrotnie - 2,1 mln, 1,3 mln i 640 tys. lat temu. Każda z tych eksplozji osiągnęła 8. (najwyższy) stopień w skali VEI.   Przenosimy się na kontynent południowoamerykański. W Ekwadorze, w pasmie Kordylierów Środkowych w Andach, znajduje się jeden z najwyższych czynnych wulkanów świata - osiągający 5897 m n.p.m. Cotopaxi. Sam krater tego giganta ma średnicę 700 m z zachodu na wschód i 500 m z północy na południe. Jego głębokość przekracza 360 m. Najsilniejsza erupcja wielkiego wulkanu miała miejsce 1532 roku. W wyniku tej katastrofy, miasto Tacunga zostało doszczętnie zniszczone. Ostatni znaczący wybuch odnotowano w 2015 roku. Czas na najwyższy czynny wulkan na Ziemi. Leżący na pograniczu Chile i Argentyny Llullaillaco osiąga aż 6739 m n.p.m. Powyżej 6000 m n.p.m. znajduje się granica wiecznego śniegu, najwyżej położona na całym świecie. Do tej pory, wulkan wybuchał trzy razy - w 1854, 1868 i 1877 roku.   Kolejny ciekawy wulkan, który wciąż pozostaje aktywny, leży w Peru, w Kordylierze Zachodniej Andów Środkowych. El Misti, położony w pobliżu miasta Arequipa, osiąga wysokość 5825 m n.p.m. Od 1434 roku zanotowano 11 erupcji tego wulkanu. Ostatnia miała miejsce w 1878 roku. Czas na czynne wulkany w Europie. Najwyższym i największym jest Etna, położona na Sycylii. Jeden z najbardziej aktywnych wulkanów świata osiąga 3357 m n.p.m., ale w następstwie częstych wybuchów ta wartość cały czas ulega zmianie. Pierwsza erupcja Etny miała miejsce w 6190 r. p.n.e. Od tego czasu, wulkan wybuchał ponad 200 razy. W 2021 roku nastąpił znaczny wzrost jego aktywności. Z Półwyspu Apenińskiego przenosimy się na Islandię. Osiągająca 1491 m n.p.m. Hekla jest położona w odległości ok 115 km od Reykjavíku. To najwyższy czynny wulkan na wyspie i przy okazji - jeden z najbardziej aktywnych. Potężny stratowulkan wybuchał wiele razy w czasach prehistorycznych i historycznych. Ostatnia duża erupcja została odnotowana w 2000 roku. W mediach coraz częściej pojawiają się informacje o kolejnych erupcjach aktywnych wulkanów. O tym, jakie skutki mogą nieść ze sobą takie zjawiska, przekonaliśmy się choćby w 2010 roku, kiedy doszło do wybuchu (a właściwie - serii wybuchów) zlokalizowanego na Islandii wulkanu Eyjafjallajökull. Wówczas wyrzucona do atmosfery chmura pyłów wulkanicznych znacząco zakłóciła ruch lotniczy na dużym obszarze europejskiej przestrzeni powietrznej.  Wybuchy mniejszych wulkanów mogą prowadzić nie tylko do zakłócenia lotnictwa, ale także komunikacji i handlu, co w obecnej rzeczywistości gospodarczej może mieć poważne konsekwencje. Oprócz tego, na sprzyjających terenach mogą wystąpić trzęsienia ziemi, lawiny błotne i tsunami. Wszystko to będzie miało wpływ na zakłócenia w obszarze szlaków morskich, instalacji rurociągowych i produkcji prądu. W rezultacie, zakłócenia mogą odbić się na światowych systemach finansowych i globalnym łańcuchu dostaw. Powyższy scenariusz dotyczy erupcji niewielkich wulkanów. Nie zapominajmy jednak, że światu zagrażają także duże jednostki i superwulkany. Badania naukowe nie pozostawiają wątpliwości - wielkie erupcje mogą na wiele lat zmienić panujący na Ziemi klimat. Będzie to następstwem ogromnego stężenia tlenków siarki w atmosferze. Powstała w ten sposób warstwa będzie odbijać promienie słoneczne."
Patagonia rośnie o 4 cm rocznie. To efekt szybkiego topnienia pola lodowego. Co to oznacza dla świata?,https://www.national-geographic.pl/artykul/lod-morski-w-patagonii-topnieje-w-blyskawicznym-tempie-co-to-oznacza-dla-ameryki-poludniowej-i-swiata-220310033359,Unknown,"['Odkrycia', 'Nauka']","Naukowcy z Washington University w St. Louis wraz z sejsmologami Douglasem Wiensem oraz Robertem Brookingsem przeprowadzili jedno z pierwszych badań sejsmicznych w Andach. Ich prace zostały opublikowane na łamach czasopisma ""Geophysical Research Letters"". Badacze odkryli związek pomiędzy topnieniem lodu w Patagonii, a bardzo szybkim procesem wypiętrzenia skał i ruchów tektonicznych.   – Różnice w wielkości lodowców w połączeniu ze strukturą płaszcza Ziemi, którą zaobserwowaliśmy w naszym badaniu, powodują bardzo szybki proces orogenezy w tym regionie – przekazała geofizyczka Hannah Mark z instytutu Woods Hole Oceanographic, która kierowała badaniami.   – Kiedy pole lodowe topnieje, ziemia, która kiedyś znajdowała się pod jego powierzchnią, nagle wznosi się, ponieważ nie jest już obciążona olbrzymim ciężarem grubej pokrywy lodowej – dodaje uczona.  Naukowcy odkryli lukę w płytach tektonicznych, która utworzyła się ok. 18 milionów lat temu. Dotychczas znajdowała się pod olbrzymimi połaciami lodu. Teraz, kiedy lód topnieje, ta luka napędza bardzo szybkie wypiętrzenia się skał w Patagonii. To oznacza, że ziemia zaczyna się podnosić.   Taki proces nazywa się ruchem izostatycznym. Badacze przyznają, że zazwyczaj trwa on tysiące lat. W przypadku Patagonii zaobserwowano, że ma to miejsce na przestrzeni zaledwie kilku dekad. Uczeni zbadali, że topiące się północne i południowe pola lodowe Patagonii spowodowały “podnoszenie” poziomu ziemi o 4 centymetry rocznie.   W trakcie najnowszych badaniach naukowcy zarejestrowali dane sejsmiczne wokół pola lodowego Patagonii, które rozciąga się wzdłuż Andów w południowych Chile i Argentynie. Następnie stworzyli mapę tego, co znajduje się pod jego powierzchnią.   Kiedy porównali swoje dane z pomiarami z lokalnych stacji sejsmologicznych, okazało się, że luka w płycie tektonicznej, która znajduje się ok. 100 km pod powierzchnią Patagonii, umożliwia przepływ gorącego, mniej lepkiego materiału. – Jego struktura wpływa na topienie się lodu. Postępuje ono znacznie szybciej niż zwykle – mówi Douglas Wiens. – To wyjaśnia, dlaczego nasze pomiary wykazały tak duży poziom wypiętrzania w związku z topnieniem lodu – dodaje.  Co ciekawe, naukowcom udało się również zaobserwować, że wokół luki tektonicznej prędkość fal sejsmicznych jest o ok. 8 procent mniejsza niż średnia światowa. Uczeni sugerują, że ta anomalia mogła w pewnym stopniu stopniu przyczynić się do przyspieszenia topnienia pola lodowego w Patagonii.  "
Największe koty domowe - TOP 7 wśród ras domowych,https://www.national-geographic.pl/artykul/najwieksze-koty-domowe-top-7-wsrod-ras-domowych,Artur Białek,['Przyroda'],"W genotypie największych kotów domowych można znaleźć geny dziko żyjących osobników, które nigdy nie zostały udomowione. Choć ich rozmiary nie wskazują na to, w kontaktach z opiekunami zachowują się jak wielkie przytulanki. Uwielbiają pieszczoty i beztroskie wylegiwanie się na kolanach właściciela. Większości z nas, koty kojarzą się z małymi, potulnymi zwierzakami. Nie zapominajmy jednak, że także domowe mruczki pochodzą od dzikich zwierząt, a tych w naturze jest cała masa. Co się stanie, gdy zmiesza się geny kota domowego z gatunkami żyjącymi na wolności? Ano, powstaną największe rasy kotów domowych, które przy okazji są wyjątkowo piękne (zresztą, nawet najbrzydsze koty są piękne na swój sposób). Podobnie jak największe psy na świecie, wykazują siłę i zwinność adekwatną do swojej budowy ciała. Większość z nich uwielbia ruch, ale w zestawieniu dużych mruczków znajdą się też kanapowce, których żywiołem jest błogie lenistwo. O jakich rasach mowa? Przedstawiamy zestawienie siedmiu największych kotów domowych.   Zestawienie dużych, rasowych mruczków otwiera kot syberyjski. Obdarzony niezwykłą gracją i wspaniałym futrem, przez wielu uważany jest za jednego z najpiękniejszych przedstawicieli swojej rodziny. Mimo znacznych gabarytów, koty syberyjskie są niezwykle zwinne i skoczne. Na co dzień tego nie widać, ale te sympatyczne futrzaki z całą pewnością nie mogą być określane jako najwolniejsze zwierzęta na świecie. Gdy trzeba, obły i teoretycznie ociężały osobnik potrafi błyskawicznie poderwać się z miejsca. Wypada zaznaczyć, że ta rasa jest obdarzona nie tylko sprytem, ale i sporą inteligencją. Chcesz zamknąć swojego pupila w pokoju? Zapomnij o tym. Zwierzak w mgnieniu oka zorientuje się, do czego służy klamka. Średnia waga kocura to 7-10 kg, ale spotykane są też osobniki o wadze 12 kg. Kotki są lżejsze. Ich waga zamyka się w przedziale 4-6 kg.  Kolejny mruczek na naszej liście to przedstawiciel rasy naturalnej, co oznacza, że nie powstał w wyniku ""krzyżówek"". Jak wskazuje na to sama nazwa, kot norweski leśny pochodzi ze Skandynawii. Mimo że mówimy tu o dzikim zwierzęciu, które zostało udomowione, nie należy obawiać się jego agresywnej natury. W kontaktach z człowiekiem, okazuje się wyjątkowo łagodny i przyjacielski. Jest przy tym niezwykle energiczny. Harce, zabawy, wygłupy - to jego żywioł. Nie ma jednak natury typowej maskotki i gdy znudzi się pieszczotami, poszuka sobie spokojniejszego miejsca. W naturze wykazuje niezwykłą zdolność wspinania się niemal na każdą powierzchnię - od drzew, po skalne ściany. Ta cecha towarzyszy także udomowionym osobnikom. Jeżeli opiekun zwierzęcia nie zadba o odpowiednie akcesoria, do wspinaczki posłużą mu meble, a nawet drzwi. Kotki osiągają wagę od 5 do 8 kg, a kocury -  od 6 do 10 kg.  Popularny bengal wygląda jak zwierz z dżungli. Właśnie taki zamysł przyświecał hodowcom tej rasy - chcieli stworzyć kota, którego futro byłoby maksymalnie podobne do szaty lamparta. Nie było to łatwe, gdyż przez długi czas dzika natura dominowała w charakterze tego zwierzęcia. Dziś większość problemów jest już tylko historią, ale koty bengalskie nadal są dość wymagające w kwestii opieki i często zdarza się, że przejawiają nieufność wobec obcych. Potrafią silnie przywiązać się do opiekuna, ale wciąż pozostają dość niezależne i zdystansowane. Bengale uwielbiają zabawę. Są niezwykle zwinne i żywiołowe. Należy uważać na ich wrodzoną ciekawość, bo nawet dorosły kot potrafi wetknąć łapę tam, gdzie nie powinien, np. do stojącego na kuchence garnka. Kocury osiągają wagę do 10 kg. Wyraźnie lżejsze kotki ważą od 3 do 6 kg.  Maine coon to wymarzony towarzysz dla opiekuna, który oczekuje od swojego pupila dużego przywiązania. Ten spory mruczek nie odstępuje właściciela nawet na krok, towarzysząc mu we wszystkich codziennych czynnościach. Pójdzie za nim nawet na koniec świata, bo wyjątkowo łatwo adaptuje się do nowych warunków. Ta rasa dobrze czuje się w mieszkaniu, ale jeszcze lepiej w domu z ogrodem. To silny i zwinny zwierzak, który przy okazji jest niezwykle sprawnym łowcą. Od czasu do czasu, z całą pewnością będzie chciał dać upust swoim myśliwskim zapędom. Nie jest szczególnie skoczny, ale potrafi się wspinać. Kocury charakteryzują się wagą od 5 do 10 kg, a kotki - od 5 do 8 kg. Nie jest to jednak regułą, bo niektóre osobniki są większe i cięższe.  Chausie to jeden z najbardziej przysadzistych kotów domowych. Jego silna i muskularna sylwetka jednoznacznie wskazuje na pochodzenie tej rasy - to krzyżówka kota domowego z żyjącym dziko azjatyckim kotem błotnym. Po swoich dzikich przodkach odziedziczył siłę i odwagę. Jest jednak zwierzęciem towarzyskim, które silnie przywiązuje się do swojego opiekuna. Nigdy nie można jednak zapominać o jego pochodzeniu. Nie zaleca się pozostawiania tego mruczka z małymi dziećmi. Lepiej też nie wypuszczać go na zewnątrz, gdyż najprawdopodobniej do głosu dojdzie jego zew wolności. Dorosłe osobniki osiągają wagę w przedziale 7-11 kg.  Największe psy na świecie imponują swoimi rozmiarami, ale największe koty domowe wcale nie ustępują im w kategorii ""efektu wow"". Savannah to jeden z największych mruczków i nie powinno to nikogo dziwić - ta piękna rasa powstała ze skrzyżowania kota domowego z serwalem, czyli dzikim kotem afrykańskim. Co warte podkreślenia, cechy jego przodków uwidaczniają się nie tylko w majestatycznym wyglądzie, ale także w charakterze."
Czy cierpisz na częste koszmary senne? To może być wczesny objaw choroby Parkinsona,https://www.national-geographic.pl/artykul/czy-czesto-miewasz-koszmary-to-moze-byc-wczesny-objaw-choroby-parkinsona-220609044821,Unknown,"['Odkrycia', 'Nauka']","Już od dawna wiadomo, że przyczyną koszmarów mogą być np. stres lub problemy emocjonalne. Kilka lat temu naukowcy z Uniwersytetu w Warwick stwierdzili, że dziecko, które często przeżywa lęki nocne może być narażone na choroby psychiczne w przyszłości. Do tej pory jednak żadne badania nie wiązały koszmarów z chorobą Parkinsona. Naukowcy z brytyjskiego Uniwersytetu w Birmingham analizowali dane o stanie zdrowia 3818 mężczyzn w starszym wieku. Informacje o badanych zebrano w ciągu dwunastoletnich badań. Okazało się, że ci mężczyźni, którzy cierpieli na częste koszmary senne, mieli dwa razy większą szansę na zachorowanie na Parkinsona. Uczeni zaobserwowali, że pierwsze symptomy choroby pojawiały się już po pięciu latach, odkąd koszmary zaczęły się nasilać. Prof. Abidemi Otaiku, neurolog z Uniwersytetu w Birmingham, który jest głównym autorem najnowszego badania, twierdzi, że wczesna diagnoza Parkinsona to jeden z ważniejszych aspektów leczenia choroby. Uczony zwraca jednak uwagę na to, że aby móc dokładnie wskazać korelacje między koszmarami a Parkinsonem, potrzebne są dalsze badania, które są niezwykle kosztowne i czasochłonne. Otaiku twierdzi jednak, że dla osób starszych częste koszmary powinny stać się sygnałem ostrzegawczym. – To znak, że należy skonsultować się z lekarzem i sprawdzić swój stan zdrowia – tłumaczy uczony. Co ciekawe, nawet ok. 25% chorych na parkinsona przyznaje, że częstotliwość złych snów i lęków nocnych wzrasta po diagnozie. Niektórzy uważają nawet, że koszmary pojawiają się wiele lat wcześniej. Badania, które przeprowadzono wiele lat wcześniej, wykazały, że chorym cztery razy częściej śnią się koszmary niż osobom zdrowym. Co więcej, są one dużo bardziej agresywne i intensywne. Do tej pory lekarze nie byli pewni, czy są to konsekwencje obumierania neuronów związanych z parkinsonem, czy pierwsze objawy choroby. Prof. Otaiku ma nadzieję, że jego badania pozwolą rozwiązać tę zagadkę. Gdyby miał rację, moglibyśmy mówić o dużym przełomie w walce z tym groźnym schorzeniem. Choroba Parkinsona jest to postępujący proces zmian zwyrodnieniowych komórek nerwowych, które prowadzą do obumierania neuronów. Dochodzi do zaniku komórek dopaminergicznych, które znajdują się w mózgu. Powoduje to charakterystyczne drżenie spoczynkowe, zaburzenia poruszania się, postawy, sztywność mięśni i ogólne spowolnienie ruchowe. Niestety, gdy po raz pierwszy lekarze stwierdzają chorobę u pacjentów, zmiany w mózgu już zazwyczaj na poziomie co najmniej 60%."
Najbardziej kontrowersyjne eksperymenty medyczne w historii,https://www.national-geographic.pl/artykul/najbardziej-kontrowersyjne-eksperymenty-medyczne-w-dziejach,Tom Ireland,['Historia'],"Kiedy w 1988 roku dr Robert Pozos trafił na 68-stronicowy raport z drugiej wojny światowej, nie spodziewał się makabrycznych informacji, jakie w nim znalazł. Sporządzony przez amerykańskiego oficera dokument zawierał dokładne opisy przerażających eksperymentów na więźniach niemieckich nazistowskich obozów koncentracyjnych i zagłady w Dachau i Auschwitz. Lektura raportu była bardzo trudna. Treść dokumentu miała w założeniu przedstawiać opisy badań naukowych. W rzeczywistości była to relacja z sadystycznych tortur, jakim poddawano więźniów. Byli mrożeni, podtruwani, sterylizowani i pozbawiani narządów bez znieczulenia. Raport po raz pierwszy upubliczniono podczas procesów norymberskich. Potem trafił do Biblioteki Kongresu, gdzie na poważnie zainteresował się nim dopiero dr Robert Pozos, dyrektor ośrodka badań nad hipotermią na Uniwersytecie Minnesoty. Naukowiec uznał, że wyniki nazistowskich eksperymentów może wykorzystać w swojej pracy badawczej nad leczeniem poważnych przypadków wyziębienia. Mrożenie więźniów w niemieckich obozach miało bowiem na celu wypracowanie strategii przetrwania dla lotników Luftwaffe, którzy po zestrzeleniu wpadali do lodowatej wody. Naziści dokładnie zapisywali przebiegi eksperymentów: efekty oddziaływania zimna na organizm człowieka aż do momentu jego śmierci, a także metody leczenia skrajnej hipotermii. Takiej wiedzy dr Pozos nie mógł w żaden sposób uzyskać w wyniku swojej pracy z wolontariuszami na oddziałach szpitalnych w Stanach Zjednoczonych. Dla wielu pomysł, by wykorzystywać opisy nazistowskich tortur w celach naukowych był potworny. Inni – w tym rodziny niektórych ofiar – uważali, że jeśli cierpienia ich bliskich mogą się przyczynić do rozwoju nauki i służyć medycynie, wyniki obozowych eksperymentów powinny być brane pod uwagę. Sprawa dr. Pozosa otworzyła debatę etyków, która trwa do dziś: co robić z naukowymi danymi uzyskanymi w wyniku nieludzkich lub nieetycznych badań? Amerykanin nie był pierwszym naukowcem, który próbował uzyskać dostęp do dokumentacji nazistowskich obozowych lekarzy, a następnie analizował je w celach naukowych. Sięgnął do nich również inny lekarz specjalizujący się w hipotermii – John Hayward. Badacz wykorzystał wyniki badań na więźniach, aby opracować kombinezony ratunkowe dla rybaków pracujących w lodowatych wodach Arktyki. Nazistowscy naukowcy próbowali rozjaśnić włosy i oczy dzieciom, aby nadać im bardziej aryjski wygląd / fot. Photo 12/Universal Images Group via Getty Images Po inne rezultaty nazistowskich eksperymentów dokumentujących wpływ trujących gazów na organizm ludzki chcieli sięgnąć w 1989 r. urzędnicy z amerykańskiej Agencji Ochrony Środowiska. Próbowali zrozumieć działanie fosgenu, substancji chemicznej używanej do produkcji tworzyw sztucznych. Naziści testowali ten gaz na francuskich jeńcach wojennych, skrzętnie notując powolne umieranie więźniów w męczarniach. Po latach Amerykanie uznali, że zachowane notatki w makabrycznych eksperymentów z fosgenem pomogą zapobiegać zatruciom u ludzi, którzy dziś zamieszkują okolice fabryk fosgenu. Poza tym, jak donosiło CIA, tę właśnie substancję chemiczną chciał wykorzystać Saddam Husajn podczas pierwszej wojny w Zatoce Perskiej. Sprawa nazistowskich notatek na temat fosgenu stała się głośna i ostatecznie Agencja Ochrony Środowiska wycofała się z planu ich wykorzystania. Dr Sarah Chan, etyczka medyczna z Uniwersytetu Edynburskiego, uważa, że z dylematem wykorzystywania badań na więźniach przez dzisiejszych naukowców wiążą się dwa zagadnienia. Po pierwsze należy ustalić, czy korzystanie z takich danych czyni nas współwinnymi zbrodni. Po drugie, czy sięgając do nich, jednocześnie nie legitymizujemy zbrodni, czy nawet zachęcamy do podobnych eksperymentów w przyszłości. Dr Chan uważa, że jeśli odpowiedź na oba pytania jest negatywna – w szczególnych przypadkach można usprawiedliwić wykorzystanie wyników makabrycznych eksperymentów. – Racja jest po obu stronach – uważa David Reisnik, bioetyk z National Institutes of Health. – Nie można bowiem wykluczyć spraw, kiedy informacje zawarte w takich raportach mogą być przydatne dla zdrowia publicznego i postępu nauki. Z drugiej jednak strony sięganie do nich tworzyłoby niebezpieczny precedens. Wielu etyków wciąż uważa, że nie można tego robić pod żadnym pozorem, bez względu na potencjalne korzyści płynące z uzyskanej wiedzy medycznej. Historia nauki odnotowała wiele odkryć dokonywanych w wyniku badań, które według współczesnych standardów byłyby uznane za nieetyczne i nieakceptowalne. Weźmy historię rozwoju anatomii w Wielkiej Brytanii. Słynny XIX-wieczny lekarz Robert Knox poznawał fizjologię ludzkiego ciała, studiując zwłoki wykradzione z grobów albo dostarczone mu przez dwóch rzezimieszków, którzy prawdopodobnie w tym celu mordowali niewinnych ludzi. Pionier szczepień, wiejski lekarz Edward Jenner w celach naukowych zainfekował syna swojego ogrodnika wirusem krowianki (krowiej ospy). Choć niewątpliwie nie było to działanie etyczne, szacuje się, że eksperyment Jennera uratował więcej ludzi niż jakikolwiek inny eksperyment medyczny w historii. Jenner został zresztą za swoje badania odznaczony, choć dziś pewnie trafiłby przed sąd. W latach 60. XX wieku amerykański pediatra Saul Krugman celowo zarażał wirusem zapalenia wątroby (WZW A) dzieci z niepełnosprawnością umysłową, aby dowiedzieć się, w jaki sposób choroba się rozprzestrzenia. Na swoje usprawiedliwienie twierdził, że w domu dziecka, w którym przebywały maluchy, było tyle przypadków WZW, że prędzej czy później dzieci i tak by się pozarażały. Za swoją pracę otrzymał wiele nagród. Kolejnym niesławnym powojennym eksperymentem medycznym były odbywające się z udziałem amerykańskiej publicznej służby zdrowia tzw. badania Tuskegee. Nazwa eksperymentu pochodzi od nazwy miejscowości Tuskegee w Alabamie, gdzie przez kilka dekad obserwowano czarnoskórych farmerów zakażonych kiłą, nie informując ich o chorobie ani nie oferując żadnej pomocy lekarskiej. Badania trwały aż 40 lat i zakończyły się dopiero w 1972 r. Dr Chan uważa, że jeśli już musimy posługiwać się wynikami nieetycznych badań, nie należy pod żadnym pozorem wspominać ich autorów. W ten sposób zapobiegniemy niskim pobudkom naukowców, którzy dla sławy będą w stanie przekroczyć granice etyki. Tym bardziej że chętnych do prowadzenia podobnych badań nie brakuje. W 2018 r. chiński biolog He Jiankui ogłosił, że jako pierwszemu na na świecie udało mu się doprowadzić do narodzin genetycznie zmodyfikowanych bliźniaczek, u których zmieniono genotyp. Co ciekawe, He Jiankui nie opublikował wyników swojego eksperymentu. O jego powodzeniu poinformował przez kanał na YouTube. – Musimy być gotowi na to, że coraz częściej publikowanie wyników badań będzie odbywać się poza oficjalnym naukowym obiegiem. Naukowców, którzy będą postępować nieetycznie, czeka ostracyzm. Wyniki ich badań nie będą publikowane w uznanych czasopismach, nie będą przyjmowani do liczących się towarzystw naukowych, nie będą cytowani – mówi dr Chan. Sprawę etyki badań komplikuje jeszcze fakt, że bez przerwy zmieniają się definicje tego, co jest etyczne, a co nie. Dr Chan uważa, że wyznacznikiem etyczności powinny być standardy obowiązujące w chwili, kiedy badania były prowadzone. Jeśli lekarz dokonuje obiektywnie nieetycznych badań, choć jemu współcześni uważali, że nie narusza standardów etycznych, to nadal jest to złe. Większym złem będą jednak eksperymenty wykonywane mimo sprzeciwu im współczesnych. Dr Reisnik uważa z kolei, że to co etyczne dziś, może nie być takie w przyszłości. Jako przykład podaje zasady postępowania z danymi biometrycznymi. – W ciągu mojego życia zmieniły się zasady dotyczące przechowania takich danych. Kiedyś rutyną było pobieranie próbek tkanek do operacji chirurgicznych, a następnie używanie ich w badaniach naukowych. Nie wiem, jakie etyczne dylematy mogą wyniknąć z takich praktyk w przyszłości, ale dziś coraz łatwiej jest identyfikować tkanki i dane genetyczne dotychczas uważane za anonimowe – mówi dr Reisnik. To co dziś uważamy za etyczne, za sto lat wcale nie musi być tak postrzegane. Oceniając kwestię wykorzystania nieetycznych badań naukowych, warto wziąć pod uwagę przypadki osób, którym wyniki takich badań uratowały życie. Dziennikarze stacji BBC zrobili reportaż poświęcony chirurgom, którzy nadal posługują się podręcznikiem medycyny nazistowskiego lekarza Eduarda Pernkopfa. Jego „Atlas anatomii człowieka”, który powstał na bazie sekcji zwłok skazanych na śmierć więźniów politycznych Trzeciej Rzeszy oraz zamordowanych homoseksualistów, Romów i Żydów, do tej pory uważa się za jeden z najlepszych podręczników do anatomii, jakie kiedykolwiek powstały. – Gdybym trafiła na oddział chirurgiczny, wiedząc, że mam większą szansę na przeżycie dzięki wiedzy, którą czerpali z tej książki, nie miałabym nic przeciwko temu, żeby z niej skorzystali – konkluduje dr Chan. W 1951 r. do szpitala Johna Hopkinsa w Baltimore w Maryland trafiła Henrietta Lacks, młoda Afroamerykanka z objawami raka szyjki macicy. W czasie biopsji od kobiety pobrano komórki rakowe, nie informując jej, że mogą zostać przekazane do celów badawczych. W przypadku ubogich i kolorowych pacjentów takie praktyki były na porządku dziennym. Komórki Henrietty Lacks okazały się mieć niezwykłe i nie obserwowane do tamtej pory przez lekarzy właściwości. Były zdolne do nieskończenie wielu podziałów poza organizmem chorej. W pewnym sensie były nieśmiertelne. Ze względu na tę cechę komórki HeLa (nazwane tak od inicjałów kobiety) mogły dalej służyć nauce i badaniom nad nowotworami. Nieśmiertelne komórki HeLa już od kilku dekad są wykorzystywane przez naukowców do badań, choć zostały pobrane bez zgody pacjentki i jej rodziny / fot. Getty Images Henrietta Lacks zmarła rok po biopsji. Choć jej komórki przez 50 lat pomagały naukowcom, stały się równocześnie cennym i dochodowym materiałem badawczym. Rodziny Henrietty nigdy nie poinformowano ani o pobraniu od niej komórek, ani o ich właściwościach. To właśnie sprawa komórek HeLa stała się kontekstem ogólnoświatowej dyskusji na temat zgody pacjenta na pobranie materiału biologicznego, jego własności, prawa do ochrony danych osobowych, a także rasizmu w nauce. Pomnik Henrietty Lacks autorstwa rzeźbiarki Helen Wilson-Roe w Bristolu / fot. Ben Birchall/PA Images via Getty Images Obecnie prawa regulujące wykorzystanie tkanek ludzkich i danych dotyczących genomu są dużo bardziej restrykcyjne. Rodzina Henrietty Lacks uzyskała w ten sposób prawo głosu w sprawach dotyczących dalszego wykorzystywania w nauce komórek ich krewnej. Pytanie o to, czy z moralnego punktu widzenia dopuszczalne jest przechowywanie i posługiwanie się w celach naukowych żywymi komórkami kobiety, które pobrano od niej bez jej zgody, pozostaje otwarte."
Ogromna i bogata rzymska osada handlowa z epoki żelaza. Archeolodzy odnaleźli ją w Anglii,https://www.national-geographic.pl/artykul/ogromna-i-bogata-rzymska-osada-handlowa-z-epoki-zelaza-archeolodzy-odnalezli-ja-w-anglii,Unknown,['Odkrycia'],"Badacze z Museum of London Archeology (MOLA) odnaleźli pozostałości po bardzo dobrze zachowanej osadzie handlowej z epoki żelaza. Naukowcy twierdzą, że w okresie rzymskim miasto było bardzo dobrze prosperujące. Świadczą o tym artefakty i drogocenne przedmioty, które udało się odkopać. A tych było naprawdę dużo. To między innymi ok. 300 monet, szklane naczynia, czy dewocjonalia. Grupa 80 archeologów spędziła ostatni rok pracując na stanowisku badawczym w dystrykcie South Norhamptonshire. W tym miejscu bowiem powstanie niedługo nowa linia szybkiej kolei HS2. Była więc to bardzo dobra okazja, żeby dokładnie zbadać te tereny. Badaczom udało im się odnaleźć wyjątkowo dobrze zachowaną osadę z okresu imperium rzymskiego. I to nie byle jaką, ponieważ to słynna Blackgrounds, która znana jest już od XVIII wieku z pism historycznych. Niestety nigdy wcześniej nie została odnaleziona. Aż do dziś. -To niezwykłe odkrycie i wiele nam mówi o ludziach, którzy tu kiedyś żyli. - mówi James West, kierownik grupy badawczej. Osada została założona ok. 400 r. p.n.e. Naukowcy przyznają, że od momentu powstania, miasto bardzo prężnie się rozwijało, a z czasem dało się jednym z bardziej zamożnych ośrodków handlowych w okresie rzymskim na terenie Wielkiej Brytanii. Wybudowano tu wiele nowoczesnych, jak na tamte czasy kamiennych budynków. Zespół archeologów odkrył również drogę o szerokości aż 10 metrów, co czyni ją niezwykle rzadką jeśli chodzi o wymiary (zazwyczaj rzymskie drogi miały ok. 4 metry szerokości). Ponadto badaczom udało się znaleźć ślady warsztatów rzemieślniczych, pieców, a nawet kilka bardzo dobrze zachowanych studni. Archeologowie sugerują, że na podstawie odkopanych przedmiotów można stwierdzić, że w Blackgrounds bardzo powszechnym mogło być wypiekanie pieczywa i obróbka metali. Osada była jednak podzielona na różne sektory. Między innymi rzemieślnicze, gospodarcze i handlowe.  Na terenie dawnej osady znaleziono bardzo dużo kosztowności, ale coś co przykuwa szczególną uwagę, to pozostałości po kosmetykach, które służyły do tworzenia makijażu. Badaczom udało się odnaleźć ślady galeny, minerału z gromady siarczków. Archeolodzy twierdzą, że rozkruszony i zmieszany z olejem służył w tamtych czasach za tak zwany make-up."
Największa roślina na świecie ma 180 km długości. Właśnie odkryto ją w Australii,https://www.national-geographic.pl/artykul/najwieksza-roslina-na-swiecie-ma-180-km-dlugosci-wlasnie-odkryto-ja-w-australii-220602111040,Unknown,['Przyroda'],"Flora i fauna Australii niejednokrotnie wprawiały w zdumienie zarówno turystów, jak i naukowców. Najmniejszy kontynent jest domem dla różnorodnych endemicznych gatunków. Nierzadko okazuje się, że wbrew przypuszczeniom część z nich wcale nie wymarła. Tak było w przypadku pająków, które wyglądają jak pelikany czy australijskiej myszy Goulda. Tym razem Australia zasłynęła dzięki największej żywej roślinie na świecie. Biolodzy znaleźli ją w płytkich wodach u wybrzeży Australii Zachodniej. Gatunek, o którym mowa, jest znany nauce. To Posidonia australis, odmiana trawy morskiej. Ten konkretny okaz wyróżnia się jednak rekordowymi rozmiarami – łąka trawy morskiej rozciąga się na 180 km. To prawie tyle samo, co dystans między Lublinem i Warszawą. Największa roślina na świecie znajduje się w Zatoce Rekina, dzikim obszarze chronionym jako miejsce światowego dziedzictwa. Posidonia australis. / fot. Abstarct Aerial Art Łąka trawy morskiej pokryła prawie 200 kilometrów kwadratowych. Dla porównania, największy i najstarszy organizm na Ziemi – kolonia topoli osikowej w stanie Utah, zwana Pando – zajmuje ponad 40 hektarów. Jak to możliwe, że Posidonia australis rozrosła się do takich rozmiarów? Za wszystko odpowiada klonowanie, będące w tym przypadku rzadkim w królestwie zwierząt sposobem rozmnażania. Najprościej mówiąc, roślina tworzy genetycznie identyczne odrosty. Odbywa się to bezpłciowo. Według naukowców, rozmnażanie poprzez klonowanie pomogło łące trawy morskiej przystosować się do ekstremalnych warunków siedliskowych: dużego zasolenia, wysokiego naświetlenia i znaczących wahań temperatury. Do odkrycia największej rośliny na świecie doszło przypadkiem. Elizabeth Sinclair, autorka badań opublikowanych na łamach czasopisma naukowego „Proceedings of the Royal Society B” tłumaczy, że razem z zespołem chciała sprawdzić, ile różnych roślin rośnie na łące trawy morskiej. Analiza genetyczna wykazała, że w tym konkretnym miejscu mowa o jednym osobniku. Trawa morska w Zatoce Rekina widziana z drona. / fot. Abstract Aerial Art/Getty Images – Odpowiedź zdecydowanie nas zaskoczyła. […] Tylko jedna roślina rozrosła się na 180 km w Zatoce Rekinów, co czyni ją największą znaną rośliną na Ziemi – opowiada Sinclair cytowana przez CNN. Jak dodaje, ciekawe jest również to, że rekordowa Posidonia australis ma dwukrotnie większą liczbę chromosomów niż w innych badanych populacjach: 40 zamiast 20."
W Szwecji wykryto nowego koronawirusa. Przenoszą go gryzonie,https://www.national-geographic.pl/artykul/w-szwecji-wykryto-nowego-koronawirusa-przenosza-go-gryzonie-220606015406,Unknown,"['Nauka', 'Odkrycia']","Po dwóch latach pandemii SARS-CoV-2 wydawać by się mogło, że o koronawirusach wiemy już wszystko. Nic bardziej mylnego. Epidemia COVID-19 niewątpliwie nauczyła nas wiele o nas samych, o dbaniu o zdrowie swoje i innych oraz tego, jak radzić sobie w sytuacjach kryzysowych. Jednak świat mikroskopijnych cząstek zakaźnych, które infekują wszystkie formy życia na naszej planecie, wciąż stanowi dla nas dużą zagadkę. Udowodnili to właśnie szwedzcy naukowcy. W laboratorium w mieście Grimsö, w centralnej części Szwecji, na zachód od Sztokholmu, przez trzy lata prowadzono badania na nornicach rudych. To gatunek ssaka z rodziny chomikowatych. Występuje praktycznie w całej Europie. Okazało się, że spośród 450 przebadanych w tym czasie gryzoni, u 3,4% wykryto nowego koronawirusa z rodzaju beta. Nowego wirusa nazwano grimsö, na cześć miejscowości, w której go wykryto. Artykuł o odkryciu szwedzkich naukowców został opublikowany w czasopiśmie naukowym „Viruses”. Uczeni stwierdzili, że nie wiadomo jeszcze, czy ten betakoronawirus może być groźny dla ludzi. Co ciekawe, badaczom udało się zidentyfikować już kilka różnych wariantów grimsö. Biorąc jednak pod uwagę częstotliwość występowania wirusa oraz fakt, że nornice rude są jednymi z popularniejszych gryzoni na naszym kontynencie, naukowcy powinni się skupić na dalszych badaniach i obserwacjach.  Naukowcy w swoim artykule podkreślają również, że pamiętając ryzyko i konsekwencje ostatniej pandemii SARS-CoV-2, powinniśmy zachowywać szczególną ostrożność w kontakcie z dzikimi zwierzętami. To właśnie one są rezerwuarami koronawirusów. W przypadku COVID-19 był to prawdopodobnie nietoperz. Natomiast najnowsze badania sugerują, że tego rodzaju wirusy bardzo szybko rozprzestrzeniają również gryzonie. Badania szwedzkich naukowców rozpoczęły się jeszcze przed wybuchem pandemii SARS-CoV-2, w latach 2015–2017. Ich celem było zwiększenie naukowych szans na skuteczne przewidywanie rozprzestrzeniania się groźnych chorób odzwierzęcych. Warto przypomnieć, że sam wariant delta SARS-CoV-2 do Hongkongu przeniosły chomiki. Z kolei u 40% jeleni w północno-wschodniej części Stanów Zjednoczonych wykryto obecność wirusa.   Co ważne, bardzo blisko spokrewnione koronawirusy zostały zidentyfikowane u nornic rudych już wielu lat temu, między innymi w Polsce. Naukowcy przypominają, że w obliczu zmian klimatycznych, niszczenia ekosystemów i degradacji siedlisk, niestety jesteśmy coraz bardziej narażeni na interakcje z dzikimi zwierzętami."
"Zaobserwowano niezwykły przykład empatii szympansów. Pomagają sobie nawzajem leczyć rany, wykorzystując przeżute owady",https://www.national-geographic.pl/artykul/zaobserwowano-niezwykly-przyklad-empatii-szympansow-pomagaja-sobie-nawzajem-leczyc-rany-wykorzystujac-przezute-owady-220215121032,Unknown,"['Odkrycia', 'Przyroda']","Uczucie empatii wśród zwierząt od setek lat jest przedmiotem badań naukowców i behawiorystów. Niekiedy nie jest ona tak jednoznaczna, jak u ludzi. Często cechuje ją prostota, która objawia się w bardzo prozaicznych sytuacjach. Jednakże ta łatwość pomagania sobie w świecie zwierząt jest niezwykła i budzi podziw. Szczególnie, że w podobnych sytuacjach, ludzie nie zawsze dostrzegają cierpienie innych. Najnowsze badania o zachowaniu szympansów zostało opublikowane w czasopiśmie naukowym ""Current Biology"". Naukowcy zaobserwowali, że szympansy nakładają na swoje rany specjalne „lekarstwo”. Wyłapują niektóre owady, przeżuwają je, a następnie nakładają w zranione miejsce. Co więcej, jeden osobnik potrafi pomóc drugiemu, któremu nie udało się jeszcze zastosować medykamentu. Badacze twierdzą, że taki rodzaj wsparcia jest przykładem typowej empatii, którą obserwujemy w świecie ludzi. Za projekt naukowy odpowiada prymatolog Tobias Deschner i biolog kognitywny Simone Pike. Przez ponad półtora roku w Parku Narodowym Loango w Gabonie przebadali ok. 76 szympansów i obserwowali ich naturalne zachowania. Ich celem była obserwacja wzajemnych relacji i integracji wszystkich osobników. Autorzy najnowszych badań zwracają uwagę na to, że przykłady tak zwanego samo-leczenia były znane wśród wielu gatunków roślin i zwierząt. – Przykładowo szympansy zwyczajne i bonobo, które są najbliższymi krewnymi człowieka, połykają liście roślin, które mają właściwości przeciwpasożytnicze. Żują gorzkie liście, żeby pozbyć się robaków jelitowych – mówi Simone Pike, profesor z Instytutu Nauk Kognitywnych z Uniwersytetu Osnabrück w Niemczech. – Natomiast to, że szympansy wykorzystują owady w celach medycznym, jest pierwszym takim udokumentowanym przypadkiem w dziejach nauki – dodaje uczony. Po raz pierwszy leczenie owadami zaobserwowano w 2019 roku. Wtedy wolontariuszka Alessandra Mascaro, która była zaangażowana w projekt zwróciła uwagę na to, że szympansica Suzee zachowuje się w nietypowy sposób, opiekując się rannym dzieckiem - Sią. Młoda miała zranioną stopę. Matka zaczęła w pewnym momencie przykładać jej coś w miejsce urazu. – Zwróciłam uwagę na to, że Suzee ma coś w ustach i przeżuwa to. W pewnym momencie wyciągnęła to i przyłożyła na ranę Sii – mówiła Mascaro. Badaczka powiedziała, że tego dnia dokładniej zaczęła przyglądać się szympansicy. Wieczorem zauważyła, że Suzee w pewnym momencie złapała coś w powietrzu, a następnie włożyła do ust. Później powtórzyła tę samą czynność sprzed kilku godzin i znów przyłożyła to do rany dziecka. Tydzień później Lara Souther zauważyła, że to samo robi dorosły osobnik Freddy. Już wtedy naukowcy zaczęli podejrzewać, że szympansy wyłapują owady, które wykorzystują w lecznictwie. Nietypowe zachowania szympansów skłoniły naukowców do dokładnych obserwacji większej grupy. Przez kolejny rok obserwowali i analizowali zachowania 22 szympansów. Okazało się, że wszystkie stosują „owadzie lekarstwo”, aby zregenerować rozcięcia i inne drobne urazy. W trakcie tego roku Lara Southern zwróciła uwagę na to, że niektóre osobniki pomagają sobie nawzajem i zajmują się innymi szympansami. – Dorosły samiec Littlegrey miał głęboką ranę na nodze. Samica Carol zaczęła się nim opiekować i łapała owady, które później przykładała do miejsca urazu – mówi Southern. Naukowcy podejrzewają, że przeżute owady mogą mieć działanie przeciwzapalne i łagodzące ból. Dodatkowo mogą przyspieszać proces regeneracji tkanki. Zwracają również uwagę na to, że owady były również wykorzystywane w lecznictwie przez ludzi już w czasach prehistorycznych. Na razie nie wiadomo jednak, jakie owady były wykorzystywane przez szympansy. Badacze mają w planach dalszą obserwacje, aby dowiedzieć się o nich więcej. Naukowcy, którzy byli zaangażowani w badania przyznają, że to zachowanie jest dla nich niezwykłe. –To szczególnie pouczające i ciekawe, ponieważ wiele osób wątpi w empatię zwierząt – mówi Simone Pike."
"Naukowcy odkryli, że ludziom na całym świecie najbardziej podoba się ten sam zapach. Co nim jest?",https://www.national-geographic.pl/artykul/naukowcy-odkryli-ze-ludziom-na-calym-swiecie-najbardziej-podoba-sie-ten-sam-zapach-co-nim-jest-220405011032,Unknown,"['Odkrycia', 'Nauka']","Szwedzi kochają sfermentowane śledzie, mimo że dla innych nacji ich woń jest nieznośna. W ciepły letni wieczór mdły zapach owoców morza, jaki rozchodzi się w portowych dzielnicach miast na południu Europy, może być zapowiedzią wspaniałej kolacji – ale równie dobrze może przyprawić turystę o mdłości. Smród francuskich serów bywa wstępem do kulinarnej uczty tylko dla tych, którzy są już z nim dobrze zaznajomieni. Wydawałoby się, że nie ma nic bardziej związanego z kulturowymi przyzwyczajeniami niż nasze preferencje zapachowe. Zapachy stanowią często klucz do dawnych wspomnień, także tych z dzieciństwa. A to oznaczałoby, że to, co kochamy wąchać, zależy od tego, w jakiej kulturze wyrośliśmy. Czy jednak tak jest faktycznie? Najprawdopodobniej nie. Zespół naukowców ze szwedzkiego Institutet Karolinska oraz Oksfordu udowodnił właśnie, że nasze zapachowe sympatie i antypatie są uniwersalne. Praca na ten temat została opublikowana w czasopiśmie naukowym „Current Biology”. By się przekonać, jakie zapachy podobają się pod różnymi szerokościami geograficznymi, naukowcy przeprowadzili testy z udziałem 235 osób. Należały one do dziewięciu różnych społeczności z całego globu. Uczestnicy badania zostali dobrani tak, by ich przyzwyczajenia zapachowe całkowicie się od siebie różniły. Byli wśród nich m.in. autochtoni z gór Półwyspu Malajskiego, rdzenna ludność Ekwadoru wiodąca rolniczy tryb życia, łowcy-zbieracze trudniący się rybołówstwem. A także zróżnicowana etnicznie grupa mieszkańców Nowego Jorku. Każdy z badanych otrzymał zestaw dziesięciu fiolek z zapachami. Fiolki kształtem przypominały ołówki. Zadaniem uczestników badania było powąchanie każdej próbki, a następnie uszeregowanie ich w kolejności: od najprzyjemniejszego do najgorszego zapachu. Co się okazało? Sympatie i antypatie zapachowe różniły się w obrębie poszczególnych grup, w zależności od indywidualnych preferencji badanych. To nie było zaskakujące. Jednak wyniki badań pokazały również pewną niespodziankę. Wyszło na jaw, że ludziom na całym świecie podobały się te same aromaty. Te, które wywoływały obrzydzenie, również okazały się uniwersalne. Najlepszym zapachem na świecie okazała wanilina. To związek chemiczny odpowiadający za to, jak przyjemnie pachnie nam wanilia. Na drugim miejscu znalazł się maślan etylu. Choć brzmi groźnie, związek ten ma miłą woń słodkich owoców, ananasów i brzoskwiń. Podium zamykał linalol o kwiatowym aromacie, często będący składnikiem perfum. Natomiast najgorszym zapachem na świecie okazał się kwas izowalerianowy. To jest właśnie odór kojarzony z serem, ale też bobem, starymi skarpetkami czy potem. Wszystkie wyżej wymienione substancje to związki chemiczne. Nasz zmysł węchu rozpoznaje je, a następnie wysyła informacje do mózgu, który dekoduje zapachy jako przyjemne albo wstrętne. Od czego to zależy? Według Artina Arshamiana z Karolinska Institutet uniwersalne preferencje zapachowe da się wyjaśnić z pomocą ewolucji. Podobają nam się zapachy, które sprzyjają przetrwaniu. Odstraszają zaś te, które stanowią dla nas zagrożenie."
Jak zatrzymać czas? Psychologowie mają na to sposób,https://www.national-geographic.pl/artykul/masz-wrazenie-ze-czas-plynie-zbyt-szybko-psychologowie-podpowiadaja-co-mozesz-zrobic-by-tak-nie-pedzil,Unknown,['Ludzie'],"Kto nie pamięta, kiedy to w dzieciństwie podróż samochodem wydawała się nigdy nie kończyć, a lekcja matematyki trwała wieczność? Dziś babie lato jest jak zapowiedź nadchodzących mrozów, zdanie „kiedy to zleciało” brzmi jak mantra, a urodziny i święta przychodzą każdego roku o wiele za wcześnie. Brzmi znajomo? – Wcale nie musi tak być. To, jak doświadczamy upływu czasu, jest różne w różnych sytuacjach – mówi psycholog dr Steve Taylor, starszy wykładowca na Leeds Beckett University, autor książki „Making Time”. – Sposób postrzegania czasu mogą zmieniać środki odurzające, sytuacje traumatyczne czy stan przepływu, którego doświadczają m.in. sportowcy. Kluczowe jest zrozumienie procesów psychologicznych, które się za tym kryją. Badania dr. Taylora zdają się potwierdzać istnienie dwóch podstawowych praw. W obu przypadkach kluczowym czynnikiem jest związek między naszym postrzeganiem czasu a ilością informacji (bodźców, emocji, myśl), które przetwarzamy. Im więcej nowych informacji, tym czas wydaje się upływać wolniej (czy raczej: mamy wrażenie, że upłynęło go więcej, bo nasz umysł przetworzył więcej danych). Wyjaśnia to, dlaczego w dzieciństwie czas tak się dłuży. Świat jest dla dzieci fascynującym miejscem, pełnym nowych wrażeń i pierwszych doświadczeń. Wraz z wiekiem otoczenie staje się coraz bardziej znajome, a my coraz mniej wrażliwi na codzienne doświadczenia. Przetwarzamy mniej informacji, więcej przyjmujemy za pewnik. Dochodzi do tego fakt, że wraz z wiekiem każdy okres stanowi mniejszą część naszego życia jako całości. Zdaniem psychologa wiedzę na temat czasu możemy wykorzystać, by świadomie zmienić sposób jego postrzegania. Po pierwsze w spowolnieniu czasu pomoże wystawienie się na nowe doświadczenia. Podróż w nieznane, wyzwania zawodowe, kurs i zdobywanie nowych umiejętności wśród świeżo poznanych ludzi. Zwiedzając nowe miejsce, z pewnością jesteś bardziej wrażliwy na otoczenie, wszystko jest nieznane i nowe, poświęcasz więc sporo uwagi, by przetworzyć bodźce. Czas się nie dłuży, ale masz wrażenie, że upłynęło go więcej, niż spędzając czas przy biurku przy biurku i wykonując rutynowe czynności. Drugi sposób, jak zatrzymać czas – i jak się zdaje bardziej skuteczny – to podejmowanie wysiłku, by być bardziej świadomym codziennych doświadczeń. To tak zwana uważność („mindfulness”), która oznacza zwrócenie uwagi na to, co widzimy, słyszymy, dotykamy, smakujemy lub wąchamy – nie zaś na nasze myśli. Oznacza przeżywanie trwającej chwili wszystkimi zmysłami nie w sposób czysto intelektualny. Skanowanie ciała, śledzenie oddechu, obserwowanie otaczających przedmiotów i zjawisk. Nie jest to więc poszukiwanie nowych doświadczeń, ale zmiana podejścia do doświadczeń już znanych. Praktykę można rozpocząć w każdej chwili, np. w drodze powrotnej do domu, obserwując mijane widoki albo w czasie kąpieli – zamiast pozwalać myślom uciekać w plany na jutrzejszy dzień albo rozmyślania o tym wszystkim, co się wydarzyło w pracy, skierować uwagę na odczuwanie temperatury wody, tego jak spływa po ciele, rozpryskuje się i daje uczucie czystości. – Ten otwarty i uważny stosunek do swoich doświadczeń sprawia, że zwiększamy ilość przetwarzanych informacji i przez to mamy większą kontrolę nad tym, jak postrzegamy czas – podsumowuje drTaylor."
Astronomowie odkryli pierwszą planetę poza Drogą Mleczną,https://www.national-geographic.pl/artykul/astronomowie-odkryli-pierwsza-planete-poza-droga-mleczna,Unknown,"['Nauka', 'Kosmos']","Dzięki wykorzystaniu teleskopu NASA o nazwie „Chandra X-ray Observatory” do obserwacji „tranzytów"", czyli momentów w których planeta przechodzi między gwiazdą a nami i blokuje część światła jakie z niej do nas dociera, po raz pierwszy doszło do odkrycia dowodów przemawiających za istnieniem planety w galaktyce innej niż nasza Droga Mleczna. Egzoplaneta, która nie posiada jeszcze nazwy, znajduje się w galaktyce Messier 51 i jest od nas oddalona o około 28 milionów lat świetlnych.   Rosanne Di Stefano, astrofizyk z Uniwersytetu Harvarda, kierująca badaniami NASA stwierdziła w oświadczeniu: „Próbujemy otworzyć zupełnie nową arenę dla poszukiwania innych światów poprzez poszukiwanie kandydatów na planety na długościach fal promieniowania rentgenowskiego, strategii, która umożliwia odkrycie ich w innych galaktykach"". Większość egzoplanet została znaleziona podczas tranzytu poprzez obserwację spadków natężenia w świetle widzialnym docierającym do Ziemi, w chwili, gdy planeta przechodzi przed gwiazdą. Tym razem jednak, Di Stefano i jej zespół szukali spadków w promieniowaniu rentgenowskim. Obszary nieba, w których można wykryć promieniowanie rentgenowskie są małe, ale jasne, a ta technika może pozwolić astronomom na znalezienie egzoplanet w znacznie większych odległościach niż przy obecnych badaniach tranzytów w świetle widzialnym.
Choć jest to ekscytujące odkrycie, naukowcy wciąż muszą jeszcze potwierdzić jego wyniki. W tym przypadku, proces ten może zająć nawet dekady. Jest tak z powodu tego, że potencjalna nowa planeta nie przejdzie przed swoją gwiazdą przez kolejne 70 lat. "
"Nowe badania wykazały, że migrujące żółwie morskie nie do końca wiedzą, dokąd płyną",https://www.national-geographic.pl/artykul/nowe-badania-wykazaly-ze-migrujace-zolwie-morskie-nie-do-konca-wiedza-dokad-plyna-220512033744,Unknown,"['Odkrycia', 'Przyroda']","Podobno nie cel podróży jest najważniejszy, lecz sama droga, która do niego prowadzi. Wszystko wskazuje na to, że ten podróżniczy frazes mocno wzięły sobie do serca żółwie szylkretowe. Pytanie brzmi, czy te stworzenia rzeczywiście chwytają dzień, żyją chwilą i chcą sobie dłużej popływać, żeby podziwiać piękne widoki, czy mają bardzo duże problemy nawigacyjne? Naukowcy znają już odpowiedź na to pytanie. Wędrówki zwierząt od setek lat intrygują i zastanawiają badaczy. Migracje często związane są z cyklami życiowymi lub zmianami, które zachodzą w środowisku. Różne gatunki mają różne powody migrowania. Niektóre zmieniają miejsce na zimę, inne szukają pokarmu, a poszczególne gatunki eksplorują nowe miejsca, które nadadzą się do rozmnażania. Powody migracji są jasne, ale naukowcy nie zawsze są pewni co do tego, jak stworzenia radzą sobie podczas długich podróży. Uczeni od lat próbują zrozumieć, w jaki sposób m.in. żółwie morskie docierają do miejsca docelowego, pokonując przy tym często tysiące kilometrów. Międzynarodowy zespół naukowców postanowił w końcu rozwiązać tę zagadkę. Badacze analizowali drogę, którą przemierzają żółwie szylkretowe. W tym celu oznaczyli 22 osobniki i śledzili je za pomocą satelity. Stworzenia migrowały z miejsc lęgowych Archipelagu Czagos i szukały miejsca do żerowania na Oceanie Indyjskim. Na tej podstawie stworzyli mapę „ruchu żółwi szylkretowych”. Naukowcy doszli do zaskakujących wniosków. Okazało się, że gady te potrafiły kilkukrotnie okrążać wyspę, która znajdowała w odległości 176 km od nich. Jeden z nich nadrobił w ten sposób nawet ponad 1300 kilometrów. Według autorów badania, żółwie szylkretowe nie mogą poszczycić się rewelacyjnymi zdolnościami nawigacyjnymi. Uczeni odkryli, że większość z tych morskich gadów pokonywała dwukrotnie większą odległość, niż w teorii powinna. Co więcej, takie błądzenie sprawia, że żółwie nie mają dostępu do pokarmu przez wiele miesięcy. – Gdyby żółwie szylkretowe były świetnymi nawigatorami, prawdopodobnie dopłynęłyby na pożądaną wyspę bezpośrednio z miejsca lęgowego. Niestety tak nie jest. Podejrzewamy, że osobniki, które śledziliśmy nie jadły już od czterech lub pięciu miesięcy – twierdzi prof. Graeme Hays, biolog morza z Uniwersytetu Deakin i główny autor badania. Dotychczas uważano, że żółwie wykorzystują pole magnetycznie Ziemi do orientacji na otwartym oceanie. Prof. Hays twierdzi, że stworzenia te faktycznie prawdopodobnie pomagają sobie w ten sposób, ale robią to bardzo nieudolnie. – Ich zdolności nawigacyjne nie pozwalają im ustalić dokładnej trasy. Potrafią jedynie orientować się, czy nie oddalają się zbytnio od lądu – twierdzi uczony. Dodaje również, że w porównaniu do innych zwierząt, te gady morskie zazwyczaj chcą pokonać jedynie ok. 150 km. Autorzy zwracają uwagę, że pomimo słabych zdolności wykrywania sygnału geomagnetycznego, żółwie prawdopodobnie wykorzystują swoje zmysły do orientacji. Prof. Hays podejrzewa, że to między innymi węch. Zwierzęta w końcowej fazie podróży potrafią wyczuć zapachy wyspy, na którą próbują się dostać. Naukowcy twierdzą również, że gady mogą rozpoznawać bliskość lądu po tym, że woda staje się coraz płytsza. Żółwie szylkretowe (Eretmochelys imbricata) są gatunkiem gada z rodziny żółwi morskich. W przeciwieństwie do swoich krewnych, żyją nie w otwartych oceanach, lecz w płytkich lagunach i rafach koralowych. Żywią się głównie morskimi gąbkami, małymi rybami, mięczakami i meduzami. Dorosłe osobniki mają ok. 1,3 metra długości i ważą średnio 80 kg. Z powodu polowań i rybołówstwa populacja tego gatunku na całym świecie dramatycznie się zmniejszyła. Niestety w wielu miejscach planety, ich mięso uważa się za przysmak. Międzynarodowa Unia Ochrony Przyrody uznała go za gatunek krytycznie zagrożony wyginięcie."
Spektakularne nagranie bardzo rzadkiej ryby głębinowej. Wygląda jak nurkująca torpeda,https://www.national-geographic.pl/artykul/spektakularne-nagranie-bardzo-rzadkiej-ryby-glebinowej-wyglada-jak-nurkujaca-torpeda-220512123257,Unknown,"['Odkrycia', 'Przyroda']","Zespół naukowców z Monterey Bay Aquarium Research Institute prowadził jakiś czas temu badania w zatoce u wybrzeży Kalifornii. Uczeni zajmowali się badaniem morskiego dna. W tym celu wykorzystywali zdalnie sterowane pojazdy podwodne (ang. ROVs). W pewnym momencie jeden z robotów nagrał wyjątkowo rzadką rybę: Bathophilus flemingi. – W ciągu ostatnich 30 lat badań głębinowych, zaobserwowaliśmy ten gatunek zaledwie cztery razy – napisali na Twitterze badacze z MBARI. Enigmatyczna ryba została zarejestrowana na głębokości ok. 300 metrów, ale wszystko wskazuje na to, że planowała popłynąć jeszcze głębiej. A remarkable sighting in the deep sea! Dragonfish lurk in the dark depths. ððð¤ #FreshFromTheDeep pic.twitter.com/2uODqB5vwS Na nagraniu widać, że B. flemingi ma przepiękną, błyszczącą, miedzianą barwę. Naukowcy zwracają jednak uwagę na fakt, że taki kolor łusek jest zadziwiający. Inne gatunki mają bowiem czarny odcień, a ich pigment może być jednym z ciemniejszych, które występują u zwierząt na całym świecie. Biolodzy sugerują, że brązowy kolor może być formą kamuflażu. Odnalezione stworzenie miało ok. 17 cm długości. Uczeni szacują, że mógł być to młody osobnik, ponieważ większość jego znanych pobratymców osiąga nawet pół metra długości. Autorzy odkrycia z MBARI zauważają również, że Bathophilus flemingi występują głównie we wschodnim Pacyfiku, u zachodnich wybrzeży Ameryki Północnej. Żyją na głębokości nawet 1,3 km pod powierzchnią wody. Niestety, wciąż bardzo niewiele wiadomo o tym tajemniczym gatunku. Chociaż ten osobnik wygląda zjawiskowo, nie można zapomnieć, że w rzeczywistości są to groźne drapieżniki. Biolodzy morscy podejrzewają, że gatunek ten posiada dwie cechy szczególne. Ryba ma długie i cienkie promienie w płetwach. Naukowcy twierdzą, że potrafią one wykrywać wibrację i ostrzegać je przed potencjalnym niebezpieczeństwem lub zdobyczą. B. flemingi wykształcił również bioluminescencyjny element w części podbródkowej, który służy zwabianiu ofiary. Ryby te czekają aż „pokarm” sam do nich podpłynie, a następnie otwierają szeroko paszcze, prezentując okazałe i niezwykle ostre kły. Dla tego, kto znajdzie się w ich zasięgu, nie ma już ratunku. Polują głównie na mniejsze ryby i skorupiaki. Ryby głębinowe wyewoluowały w taki sposób, aby poradzić sobie w ekstremalnych i ciemnych warunkach morskich. Każdy gatunek ma inne cechy, które pomagają mu w przetrwaniu. Większość z tych stworzeń ma charakterystyczny, nieco przerażający wygląd. Osobniki z gatunku Melanocetus johnsonii mają specjalne światełko, dzięki któremu potrafią zwabić swoje ofiary. Występują we wszystkich oceanach, a spotkać je można na głębokości ponad 2000 metrów pod powierzchnią wody. Interesującym gatunkiem głębinowym jest również Macropinna microstoma. Ma niezwykle charakterystyczny, „dziwaczny” wygląd. Posiada doskonały narząd wzroku."
Na nic nasza technologia i cywilizacyjna ogłada. Ewolucja zawsze zwycięży! Wywiad z prof. Robinem Dunbarem,https://www.national-geographic.pl/artykul/na-nic-nasza-technologia-i-cywilizacyjna-oglada-ewolucja-zawsze-zwyciezy-wywiad-z-prof-robinem-dunbarem,Unknown,"['Ludzie', 'Nauka|National Geographic > Przyroda']","Ilu ma pan przyjaciół?
Prof. Robin Dunbar: W tym najbliższym kręgu raptem kilkoro, troje, może czworo. Kilkanaścioro w kręgu rozszerzonym. Pochodzę z małej rodziny, więc większość moich bliskich to osoby, z którymi nie jestem spokrewniony, tacy typowi przyjaciele z wyboru. Reszta to bliżsi i dalsi znajomi oraz, rzecz jasna, ludzie, którzy na chwilę zagościli w moim życiu – studenci, współpracownicy, dziennikarze. A jednak liczba nazwana pańskim nazwiskiem wynosi 150 – ponoć z tyloma osobami jesteśmy w stanie utrzymywać relacje.
Nie wiem, kto określił tę liczbę moim nazwiskiem, ale jestem tej osobie bardzo wdzięczny. Przyjęło się. Przez wiele lat badałem relacje, naturalne sposoby tworzenia się grup zarówno wśród naczelnych, jak ludzi. Po pierwsze siatka przyjaciół, niezależnie od tego, czy jest się szympansem czy człowiekiem, jest konieczna do przetrwania. Po to tworzymy sojusze, budujemy bezpieczeństwo stada. W grupie jest nam raźniej, możemy liczyć na pomoc, na ochronę. Już sama wielkość stada odstrasza drapieżnika. I nieważne, że nie mieszkamy już w puszczy ani na sawannie – cały czas powtarzamy dzieciom, by nie wracały do domu same. Grupa jest niezbędna. Badania jasno pokazują, że brak bliskich przyjaciół jest bardziej szkodliwy dla zdrowia niż palenie. Ale utrzymywanie bliskich relacji wiąże się z rozwojem mózgu. Ludzki mózg, konkretnie kora nowa, pozwala nam utrzymywać relacje w grupie liczącej właśnie około 150 osób. Ale nie z każdym utrzymujemy relacje na tym samym poziomie zażyłości.
To zawsze wygląda jak rozchodzące się po wodzie kręgi. Najmniejszy krąg jest ten najbliższy nam i zawiera trzy do siedmiu osób. Średnio każdy z nas ma pięcioro najbliższych, którym poświęca około 40 procent swojego wolnego czasu. Drugi krąg to osoby bliskie, ważne dla nas. O nich również wiemy sporo, jesteśmy skłonni zawsze im pomóc, poświęcamy im swój czas. Ta grupa to około 15 osób. Każdy kolejny krąg zwiększa się mniej więcej trzykrotnie aż do granicy około 150 osób. Według naszych wyliczeń ci z ostatniej grupy mogą liczyć na dwie sekundy dziennie z naszego budżetu czasowego. Oznacza to, że czasami muszą czekać wiele miesięcy nawet na krótką pogawędkę. Co z tymi, którzy mają rozbudowane rodziny, liczące np. kilkanaście osób? Czy ich pierwszy krąg też jest tak ograniczony?
Nawet jeśli poszerzymy ten najbliższy krąg do siedmiu osób, to jest maksimum. Nie można rozciągać go dalej. Zatem bez wątpienia nawet wśród najbliższych mamy tych, których lubimy bardziej i tych mniej lubianych. Inaczej po prostu nie potrafimy. Czytałam w pańskiej książce „Ilu ludzi potrzebuje człowiek”, że nasze wielkie mózgi wyewoluowały przez monogamię. W takim razie co było pierwsze: tworzenie relacji w stadzie czy monogamia?
Faktycznie zwierzęta funkcjonujące w promiskuityzmie mają, w porównaniu z innymi przedstawicielami swojej rodziny, mniejsze mózgi. Dotyczy to przede wszystkim ptaków, ale jest zauważalne również u ssaków. Zupełnie mnie to nie dziwi, bo utrzymanie wieloletniej, często trwającej całe życie relacji to istna ekwilibrystyka! Te wszystkie: „a co on pomyśli, kiedy ja powiem”, „a jak ona się zachowa, jeśli zrobię to czy tamto”. Gigantyczna porcja danych, które trzeba przetworzyć i to tak, by uzyskany wynik pozwolił zachować relację. To musi wpływać na rozwój mózgu. A monogamia jest dość świeżym zjawiskiem i łączy się z porzuceniem zbierackiego trybu życia na rzecz tego osiadłego, bazującego na rolnictwie. Nie zapominajmy też o wpływie religii. I nie mówię tu o hasłach głoszonych z ambon współcześnie. Religia pojawiła się wraz z rozwojem osad do wielkości, w której nie można było już polegać na oddolnej kontroli grupy. Należało więc stworzyć jakieś nadrzędne prawo i „oko” widzące nas nawet wtedy, gdy nikt nas nie widzi. Po przeczytaniu pańskiej książki „Anatomia miłości i zdrady” wszędzie widziałam tylko ludzi próbujących znaleźć najwłaściwszego partnera. Czy naprawdę wszystko, co robimy – łącznie z eksperymentami w Wielkim Zderzaczu Hadronów – jest tylko po to, by przekazać dalej swoje geny?
Nie należy lekceważyć szaleństwa naukowców, którzy robią pewne rzeczy dla samej nauki i chęci robienia ich. Ale, mówiąc ogólnie – tak. Nawet Wielki Zderzacz Hadronów powstał w pewnym sensie po to, by ktoś mógł powiedzieć: „wiesz, zobacz jaki jestem fajny i godny twojego zainteresowania, w końcu zbudowałem takie niesamowite urządzenie, tak wiele rozumiem, jestem idealnym kandydatem na ojca twoich dzieci”. Nie dotyczy to również kobiet?
Jakkolwiek jest to przykre, nie dotyczy. Mężczyźni muszą robić te wszystkie sztuczki, by się dobrze sprzedać kobiecie, by wydawać się atrakcyjni. Szczególnie jeśli nie starcza im typowo samczych przymiotów jak wysoki wzrost, szeroka klatka piersiowa, kwadratowa szczęka itd. Muszą to zrekompensować dokonaniami, możliwościami, wreszcie pieniędzmi. Kobieta, aby być interesującą partnerką, musi mieć cechy świadczące o płodności: jędrną, zaróżowioną skórę, gęste włosy, szerokie biodra. W tym wyścigu o najlepszych partnerów jej zasługi czy osiągnięcia są drugorzędne dla płci przeciwnej. Ale nie zapominajmy, że w końcu to ona wybiera. I powiem pani ciekawą rzecz – pewien czas temu analizowaliśmy dane medyczne i te z urzędów stanu cywilnego z powojennej Polski. Prześledziliśmy okres od początku lat 50., a nawet nieco wcześniej, do drugiej połowy lat 80. XX w. Polska straciła w czasie II wojny światowej wielu ludzi, jednak patrząc na to procentowo – głównie mężczyzn. I po wojnie każdy ocalały mężczyzna mógł bez trudu znaleźć żonę. Nie liczył się wygląd. Na ślubnym kobiercu stawali nawet ci wyjątkowo niscy. Ale z czasem, gdy populacja zaczęła się odnawiać, to się zmieniło. I w latach 80. wyraźne już było, że kobiety powróciły do wcześniejszych standardów i na mężów wybierały mężczyzn wysokich, a ci niscy ponownie musieli nadrabiać innymi walorami i bardziej się starać. Gdy patrzę na zwierzęta, widzę np. pięknie upierzone pawie przechadzające przed dość nieciekawymi kolorystycznie samicami. A jeśli odnieść to do nas, to ja jestem tą, która nosi makijaż i szpilki, a nie pan.
Ale kiedyś było zupełnie odwrotnie! Proszę przypomnieć sobie te wszystkie portrety królów i książąt w pończoszkach, krótkich pumpach i w butach na całkiem wysokich obcasach. Nie robili przecież tego, by zaimponować sobie nawzajem. Chcieli być atrakcyjni dla kobiet. Trefili peruki, pudrowali nosy. Ale to były czasy, gdy kobiety miały mocną kartę przetargową, np. dziedziczone majątki. Wraz ze zmniejszaniem wpływu i możliwości kobiet, zmieniła się siła nabywcza. Wówczas to one musiały zacząć zabiegać o jak najlepszych partnerów. To widać do dziś, chociaż fakt, jak bardzo mężczyźni dbają teraz o swoją fizyczną atrakcyjność, pokazuje, że układ sił mocno się zmienia. Ma to związek z większą niezależnością kobiet, ich wybrednością i ogólnie większą siłą nabywczą. Kto wie, może za jakiś czas ponownie przywdziejemy nasze „pawie piórka”. A co z całym ruchem sapioseksualizmu, czyli uznawania za pociągające osób inteligentnych? Czy jest szansa na to, że kiedyś konkurs na najseksowniejszego żyjącego mężczyznę wygra ktoś w typie Stephena Hawkinga?
Oczywiście, w końcu moda bez wątpienia kształtuje nasze gusta. I w którymś momencie może być tak, że moda wykreuje obraz seksownego człowieka absolutnie różniący się od tego, co teraz postrzegamy za seksowne. Weźmy takie kobiety Rubensa. Przecież on ich nie malował dlatego, że uznawał je za nieciekawe, przeciwnie – był to wyraz jego uznania dla ich urody i figury. W jego czasach nikt nie pomyślał, że kiedyś może pojawić się koścista Twiggy i że to do tej – absolutnie pozbawionej kobiecych kształtów – pani będą wzdychali mężczyźni. Zresztą ta kwestia uznawania wysokiej lub niskiej wagi za seksowną ma też swój związek z prymatem rozrodu. W czasach biedy lub w środowiskach permanentnie jej doznających seksowna jest kobieta przy kości. Bo taka ma zapasy na wykarmienie niemowlęcia, co trwa nawet kilka lat. W końcu jeśli mamy inwestować swój materiał genetyczny, czas i pieniądze, to tylko tam, gdzie nasz trud ma szansę się zwrócić. Smukłe, bardzo szczupłe kobiety są seksowne tam, gdzie jest pod dostatkiem wszystkiego i zgromadzone „na sobie” zapasy przestają mieć strategiczne znaczenie. Napisał pan też, że sukces reprodukcyjny kobiety zależy w dużym stopniu od dużej i silnej grupy kobiet, jakie ma ona przy sobie. Kobiety dla dobra swoich dzieci powinny zawiązywać sojusze, a ja widzę raczej walkę o samców niż coś, co się ładnie określa mianem siostrzeństwa.  
Dane jasno wskazują, że kobieta mająca wsparcie dużej grupy innych kobiet ma większą szansę na wychowanie większej liczby zdrowych dzieci. Analizowaliśmy liczbę połączeń telefonicznych między bliskimi osobami i zauważyliśmy ogromny ich wzrost między matką a córką, gdy córka sama zostaje matką. Szczególnie widoczne jest to przy pierwszym dziecku. Kobiety potrzebują kobiet, by wychować dzieci. Potrzebują sióstr, przyjaciółek, kuzynek, ale najbardziej własnych matek. Te zresztą tracą płodność po to, by móc pomagać – nie dzieciom ogółem, ale właśnie córkom. Ale współczesne bardzo mobilne czasy powodują, że ta naturalna siatka pomocy – wynikająca zarówno z więzi rodzinnych, jak i bliskości zamieszkania – bardzo się rozluźnia. Zmieniamy miasta, kraje, kontynenty. Oczywiście współczesna technologia pozwala nam utrzymać jako takie więzi, ale brakuje fizycznej bliskości, fizycznego wsparcia. I tutaj pojawia się partner, czyli ojciec dziecka. To on musi przejąć wiele z ról, które tradycyjnie należałyby do babci czy przyjaciółek. Tym ważniejsze staje się znalezienie takiego partnera, który temu podoła. A takich nie jest wielu i stają się towarem tak cennym, że warto o niego walczyć. Nasza technologia pozwala nam przedłużać życie, manipulować genami i drukować tkanki w 3D. Być może niedługo poszerzymy zdolności naszych mózgów dzięki chipom łączącym nas z komputerem. Czy to możliwe, że uda nam się oszukać ewolucję?
Nigdy nie należy mówić „nigdy”, więc tak, jest możliwe, że uda nam się w jakiś sposób oszukać ewolucję. Ale to się skończy od razu, gdy doświadczymy kryzysu. Gdy komputery padną, biodrukarki zawiodą, a żywność będzie racjonowana. Wtedy od razu wpadniemy w tory, jakie stworzyła dla nas ewolucja. Przed tym nie ma ucieczki."
Poznańskie zoo ratuje dzikie zwierzęta z Ukrainy. Pierwszy transport dotarł już do Polski,https://www.national-geographic.pl/artykul/poznanskie-zoo-ratuje-dzikie-zwierzeta-z-ukrainy-pierwszy-transport-dotarl-juz-do-polski-220304114917,Unknown,['Przyroda'],"Inwazja rosyjskich wojsk na niepodległą Ukrainę doprowadziła do niewyobrażalnej tragedii milionów ludzi. Od tygodnia setki tysięcy Ukraińców uciekają z bombardowanego kraju. Większość uchodźców szuka schronienia w Polsce. W odpowiedzi na kryzys za granicą Polacy organizują dziesiątki zbiórek darów i innych akcji pomocowych. TU znajdziesz listę zaufanych akcji i organizacji. Wojna to zagrożenie nie tylko dla ludzi, ale również dla dziedzictwa kulturowego – w atakach rakietowych są niszczone zabytkowe budynki w ukraińskich miastach – oraz zwierząt. Jednym z miejsc, gdzie toczy się najwięcej walk jest Kijów, stolica Ukrainy. Tuż pod miastem mieści się Save Wild Fund, azyl dla dzikich zwierząt uratowanych z menażerii i cyrków. Na co dzień żyją tam między innymi lwy, niedźwiedzie i tygrysy. Azyl znajduje się w miejscowości miejscowości Chubynske. Cześć zwierząt już została ranna. Na szczęście z pomocą ruszyli pracownicy poznańskiego ogrodu zoologicznego. W sobotę 26 lutego przeprowadzono zbiórkę karmy dla psów suchej i w puszkach, która będzie tymczasowym zamiennikiem jedzenia dla zwierząt drapieżnych. Zbierano również leki przeciwzapalne i przeciwbólowe, koce oraz środki do dezynfekcji. Zbiórka to dopiero początek. Akcja ewakuacyjna zwierząt spod Kijowa ruszyła już w weekend, jednak z powodów bezpieczeństwa transport musiał kilkukrotnie zawracać i finalnie zwierzęta ruszyły na granicę dopiero w poniedziałek. Wcześniej ostrzelani kierowcy zrezygnowali z ponownego podjęcia próby przewiezienia mieszkańców azylu. Zamiast ich pomoc zaoferował miłośnik koni z Lwowa. To nie był jednak koniec problemów. Z relacji na profilu poznańskiego zoo na Facebooku dowiedzieliśmy, że transport zwierząt „został otoczony przez rosyjskie czołgi”. Dopiero w czwartek 3 marca pracownicy ogrodu zoologicznego poinformowali, że wszystkie ewakuowane zwierzęta, czyli sześć lwów, sześć tygrysów, likaon i dwa karakale, przeżyły podróż i zostały już rozlokowane w kotnikach. Po udanej, choć niełatwej, ewakuacji zwierząt z azylu pod Kijowem, Polacy zapowiadają kolejne działania. – Jak tylko zakończymy szczęśliwie operację ewakuacji zwierząt z Kijowa, będziemy zbierać sprzęt i specjalistyczną karmę dla zoo we Lwowie – czytamy w jednym z wpisów poznańskiego zoo na Facebooku. Z Odessy do Poznania ruszyły też dwa lwy, które znajdą schronienie w ogrodzie zoologicznym. Uratowanie wszystkich dzikich zwierzą z Ukrainy, niestety, nie jest możliwe. W Kijowie zostały niedźwiedzie oraz ranne zwierzęta, dla których transport mógł być niebezpieczny. Poznańskie zoo jest uważane za jedno z najlepszych w Polsce. Pracownicy placówki regularnie informują sympatyków zwierząt o nowych gatunkach lub narodzinach rzadkich okazów."
Tajemniczy sygnał pochodzący z najbliższej nam gwiazdy Proxima Centauri wciąż zadziwia naukowców,https://www.national-geographic.pl/artykul/tajemniczy-sygnal-pochodzacy-z-najblizszej-nam-gwiazdy-proxima-centauri-wciaz-zadziwia-naukowcow,Unknown,"['Kosmos', 'Odkrycia']","Sygnał radiowy jest wstępnie klasyfikowany jako taki, który może pochodzić od inteligentnej cywilizacji, kiedy można wykluczyć jego pochodzenie z naturalnego źródła, jakich w kosmosie jest wiele. Fale radiowe emitują np. pulsary, kwazary, niektóre mgławice i inne źródła. Jeśli taki sygnał przejdzie wstępny odsiew, przystępuje się do jego dalszej weryfikacji. Sprawdza się jego cechy w najdrobniejszych szczegółach  poszukując najbardziej prawdopodobnego wytłumaczenia. Często jednym z nich jest właśnie celowa emisja przez inteligentną cywilizację, jednak nie można tego traktować jako dowodu na istnienie obcych. 
  Proxima Centauri to gwiazda, której typ określa się jako „czerwony karzeł”. Jest oddalona od Ziemi o 4,25 lat świetlnych. Warto zauważyć, że ta słabo świecąca gwiazda ma na pewno co najmniej dwie planety, z których jedna jest tzw. „super–Ziemią” o masie co najmniej 1,17 masy naszej planety, która krąży wokół gwiazdy w strefie w której możliwe jest występowanie wody w stanie ciekłym. 

Sygnał, o którym mowa został wykryty podczas obserwacji Proximy Centauri prowadzonych w kwietniu i maju 2019 roku przez 64-metrowy radioteleskop Parkes w Australii. Astronomowie mieli zamiar wychwycić emisje radiowe mające swoje źródło w rozbłyskach o bardzo dużej mocy emitowanych przez gwiazdę. Przy okazji prowadzonych obserwacji do do prac dołączył projekt „Breakthrough Listen”, który jest najbardziej zaawansowanym projektem SETI (pozarządowej agencji zajmującej się poszukiwaniem śladów pozaziemskiej inteligencji). Skoro już skierowano antenę radioteleskopu w kierunku gwiazdy Proxima Centauri i prowadzono nasłuch, uznano, że można upiec dwie naukowe pieczenie na jednym ogniu i zwrócić też uwagę na ewentualne sygnały, których sygnatura mogłaby świadczyć o inteligentnym pochodzeniu.  
Projekt „Breakthrough Listen” wykorzystuje w swoich badaniach specjalne programy filtrujące, które prowadzą odsiew sygnałów pochodzących z Ziemi lub z satelitów na jej orbicie, tak aby z potoku danych odizolować te, które pochodzą z głębokiej przestrzeni kosmicznej.  artystyczna wyobrażenie systemu gwiezdnego Proxima Centauri Z tego, co póki co wiadomo, wykryty sygnał, któremu nadano nazwę „BLC-1” pojawił się w pięciu, trwających 30 minut okresach w ciągu kilku dni, podczas gdy radioteleskop był skierowany bezpośrednio w kierunku Proximy Centauri. Jak mówi lider zespołu badawczego Andrew Siemion, „ta transmisja nie była podobna do niczego, z czym w ramach naszego projektu mieliśmy do tej pory do czynienia. Ma ona pewne szczególne właściwości, które spowodowały, że przeszła wiele naszych kontroli, a my wciąż nie jednoznacznie wyjaśnić jej pochodzenia"". To istotnie intrygujące, jednak trzeba pamiętać, że wcale nie oznacza to od razu, iż sygnał został wysłany przez pozaziemską, inteligentną cywilizację. 

Na podstawie informacji, które zostały podane do publicznej wiadomości, sygnał był skoncentrowany w niezwykle wąskim zakresie częstotliwości, co stanowi swoisty znak rozpoznawczy dla sygnałów o sztucznym pochodzeniu i świadczy o tym, że nie pochodzi ze znanych naturalnych źródeł radiowych. Transmisja była również monotonna, co oznacza, że nie była modulowana w sposób, który mógłby przekazuje bardziej złożone lub zakodowane dane. Poza tym, w trakcie obserwacji częstotliwość sygnału wzrosła o bliżej nieokreśloną wartość, co sugeruje, że jego źródło poruszało się w kierunku teleskopu.  radioteleskop Parkes, Australia
  Co na to naukowcy? Astronom Jason Wright z Uniwersytetu Pensylwanii twierdzi że „może to wynikać z ruchu orbitalnego planety, z nadajnika swobodnie pływającego lub z nadajnika na Księżycu"". Pete Worden, dyrektor wykonawczy organizacji Breakthrough Initiatives, do której należy Breakthrough Listen, powiedział, że jego zdaniem sygnał jest w 99,9 % spowodowany zakłóceniami radiowymi pochodzenia ludzkiego: „W tym momencie mamy kilka interesujących sygnałów, które uważamy za zakłócenia, ale jak na razie nie udało nam się namierzyć ich źródła. Najbardziej prawdopodobnym wyjaśnieniem jest to, że jest to źródło na powierzchni Ziemi, którego częstotliwość, z jakiegokolwiek powodu, bardzo powoli się zmienia""."
"Sondy na Marsie. Marsjańskie misje robotyczne, które otworzyły nam oczy na zimny, czerwony świat",https://www.national-geographic.pl/artykul/sondy-na-marsie-marsjanskie-misje-robotyczne-ktore-otworzyly-nam-oczy-na-zimny-czerwony-swiat,Unknown,['Kosmos'],"Ostatnie lata to prawdziwy wysyp misji marsjańskich. Tylko w 2021 roku dotarły do Marsa trzy misje: Ta ofensywa była związana z tzw. okienkiem startowym. To moment, w którym planety są w bliskim ustawieniu. Takie okienko otwiera się średnio co 26 miesięcy. Jeśli uda się wystrzelić statek kosmiczny w takim momencie, lot na Marsa potrwa około pół roku. Jednak ostatnie udane misje sond na Marsie są, historycznie ujmując, wciąż nowością. Pierwsze dwie sondy mające badać Marsa zostały wystrzelone w październiku 1960 roku. Czyli zaledwie trzy lata po Sputniku 1, pierwszym obiekcie wysłanym w kosmos. Marsnik 1 i Marsnik 2 miały wykonać tzw. flyby, czyli po prostu przelot w okolicy innego ciała niebieskiego. Niestety, obie sondy uległy zniszczeniu już w trakcie startu. Fiaskiem zakończyły się też kolejne trzy radzieckie misje. Dopiero misja amerykańskiej sondy Mariner 4 osiągnęła sukces. Skonstruowana przez inżynierów Laboratorium Napędu Odrzutowego NASA (JPL) sonda jest uznawana za jeden z największych sukcesów wczesnego amerykańskiego programu kosmicznego. Mariner 4 dotarł na Marsa – zbliżając się do niego najbliżej 15 lipca 1965 roku – i wykonał pierwsze w historii zdjęcia innej planety z kosmosu. Oprócz dostarczenia kluczowych informacji o tym, jak bezpiecznie dostarczać przyszłe misje na powierzchnię Marsa, sonda okazała się wyjątkowo trwała. Jej misję planowano na osiem miesięcy. Tymczasem krążyła po orbicie słonecznej, co jakiś czas zbliżając się do planety, przez trzy lata. W tym czasie wykonała 21 zdjęć powierzchni Marsa. Dzięki skoordynowaniu jej badań z tymi prowadzonymi przez kolejną sondę, Mariner 5, udało się zainicjować badania tzw. wiatru słonecznego. Jest to stale emitowany przez Słońce strumień naładowanych cząstek, których działanie wyznacza granicę tzw. heliosfery. W tym samym roku, w którym USA wysłały w kierunku Marsa Marinera 4, ZSRR podjęło kolejną próbę ,wysyłając sondę Zond 2. Tym razem statek przetrwał start, a nawet dotarł do Marsa. Jednak awaria nadajnika sondy sprawiła, że Zond 2 nie dał żadnych efektów naukowych. To jest punkt, w którym marsjańskie drogi dwóch potęg wczesnego etapu eksploracji kosmosu, czyli USA i ZSRR, ostatecznie się rozeszły. W 1969 roku Amerykanie wysłali w kierunku Marsa Marinera 6, który przesłał na Ziemię 75 zdjęć. Zaledwie miesiąc później Sowieci próbowali wystrzelić pierwszego orbitera marsjańskiego Mars 2M a, ale start się nie powiódł i statek został utracony. Amerykański Mariner 7, wystrzelony tuż po sondzie z numerem 6, przesłał 126 zdjęć Marsa. Bliźniaczy do Mars 2M a orbiter oznaczony literką „b” nie przetrwał startu. Radziecki program kosmiczny, tak świetnie radzący sobie na orbicie Ziemi, kompletnie nie radził sobie z Marsem. Świetną passę Amerykanów przerwał dopiero nieudany start Marinera 8 w 1971 roku. Jednak kolejna sonda tej serii, Mariner 9, zdołał wykonać i przesłać niemal 7400 zdjęć, co było bezsprzecznym rekordem na tamte czasy. Teraz sondy na Marsie każdego dnia przesyłają ogromną liczbę danych, setki zdjęć. Ale w tamtych czasach było to niebywałe osiągniecie, które dało naukowcom bardzo konkretny materiał do analiz. Jednak prawdziwy przełom nastąpił wraz z serią orbiterów i lądowników o wspólnej nazwie Viking. Te pracujące w latach 1975–1980 sondy na Marsie przekazały łącznie ponad 50 tysięcy zdjęć. Sprawiły, że odległy Mars stał się nam najbliższą, poza Ziemią, planetą. Doprowadziły jeszcze do czegoś innego. Zawdzięczamy im rozpoczęcie nadawania najpopularniejszego programu popularnonaukowego o eksploracji przestrzeni kosmicznej w historii telewizji. Wszystko zaczęło się od konferencji prasowej, na której związani z programem Viking naukowcy chcieli przekazać dziennikarzom, czego nowego dowiedzieli się o Marsie. Ale dziennikarze nie byli zainteresowani. Zainteresowanie kosmosem słabło. Była druga połowa lat 70. XX wieku. Zakończono program księżycowy Apollo. Stacja Skylab została sprowadzona z orbity i zatopiona w oceanie. Wahadłowce kosmiczne jeszcze nie opuściły hangarów NASA. Carl Sagan, naukowiec, pisarz i popularyzator nauki, nie mógł uwierzyć, że tak wyjątkowe dane, jak te przesyłane przez Vikingi, nie budzą entuzjazmu. Zrozumiał, że konieczne jest zbudowanie nowego typu zainteresowania kosmosem. Nie podbojem kosmosu, ale badaniami naukowymi. Wówczas w jego głowie narodził się pomysł na „Kosmos”. Program ten został wykupiony przez wiele telewizji na całym świecie i do dziś uznawany jest za kultowy, co potwierdzają dwie nagrody Emmy. Na Marsa regularnie trafiają kolejne sondy. W tej chwili wokół planety krąży osiem orbiterów. Oto sondy na Marsie:"
Łazik marsjański. Jak działał Opportunity i inni kosmiczni zwiadowcy?,https://www.national-geographic.pl/artykul/lazik-marsjanski-jak-dzialal-lazik-marsjanski-curiosity-i-inni-kosmiczni-zwiadowcy,Unknown,['Kosmos'],"Łazik planetarny, lub z angielskiego rover, to poruszające się urządzenie służące do eksploracji księżyców i planet Układu Słonecznego. Ta szumna nazwa odnosi się w tej chwili tak naprawdę do eksploracji jednego Księżyca oraz jednej planety – Marsa. Tylko w tych pozaziemskich lokalizacjach działały i wciąż działają łaziki. Każdy łazik wyposażony jest w szereg sensorów i kamer. Niektóre mogą też pobierać próbki gleby i poddawać je wstępnej analizie. Łaziki są jeżdżącymi, pozaziemskimi laboratoriami. Ich historia sięga 1969 roku, tego samego, w którym załoga Apollo 11 wylądowała na Księżycu. Pierwszym robotem, który miał wylądować na Księżycu, był radziecki Łunochod, teraz określany jako „łazik zero”. Niestety, nie dotarł na miejsce, ponieważ uległ zniszczeniu podczas nieudanego startu, do którego doszło 19 lutego 1969 roku. Przed łazikami na Księżyc dotarli ludzie. Jednak już w listopadzie 1970 roku na Srebrny Glob trafił Łunochod 1, który przez 30 lat dzierżył tytuł najdłużej działającego łazika planetarnego. Pracował aż przez 11 miesięcy, co jest bardzo dobrym wynikiem. Szczególnie, jeśli weźmie się pod uwagę, że wszechobecny na Księżycu pył zmienia się pod wpływem promieniowania kosmicznego w plazmę, która wpływa destrukcyjnie na części mechaniczne. Łunochod był stosunkowo dużą i bardzo masywną konstrukcją. Ważył ponad 750 kilogramów i przypominał balię na metalowych kołach. Jednak był ewidentnym przełomem w historii robotycznej eksploracji kosmosu. Jego misja miała trwać zaledwie trzy dni, trwała 11 miesięcy. Po wylądowaniu na terenie tzw. Morza Deszczów przejechał niespełna 200 metrów. Jednak to wystarczyło, by wysłać na Ziemię 26 zdjęć i dokonać analizy pobranych próbek księżycowego regolitu. Jego kolejna wersja – Łunochod 2 – przejechał po Księżycu aż 39 kilometrów. Innym typem księżycowego łazika był LRV, czyli Lunar Roving Vehicle używany w trakcie trzech ostatnich misji programu Apollo do transportowania sprzętu oraz samych astronautów. Ten łazik nie był jeżdżącym laboratorium, lecz sprawnym czterokołowym pojazdem typu „buggy”. Podczas swojej ostatniej misji – Apollo 17 – pobił on rekord prędkości na Księżycu, osiągają 18 km/godz. Co ważne, za projektem rovera stał inżynier Mieczysław Bekker. To absolwent Politechniki Warszawskiej i żołnierz, który w 1942 roku przyjął propozycję Kanadyjczyków i przeniósł się do Ottawy, by opracowywać pojazdy opancerzone. Współczesna robotyczna eksploracja kosmosu to zaawansowane technologicznie misje i naszpikowane sensorami ruchome laboratoria, jak Perseverance („Wytrwałość”). Ten ogromny, porównywalny wielkością do SUV-a (wymiary 2,9x2,7x2,2 m), ciężki (1025 kg) łazik ma skupić się na życiu. Zarówno tym przeszłym, jeśli takowe na Marsie istniało, jak i przyszłym. Łazik bada Krater Jezero, bogate geologicznie środowisko, dawną deltę rzeki. To właśnie w takim miejscu najłatwiej natrafić na ślady ewentualnego życia. Perseverance pobiera również próbki gleby, które mają zostać w przyszłości przetransportowane na Ziemię w ramach opracowywanej właśnie misji Mars Sample Return. Prowadzi również eksperymenty, których wyniki posłużą przyszłym marsonautom. Jednym z nich jest „MOXIE”. To eksperyment mający sprawdzić, czy z marsjańskiego dwutlenku węgla można wyprodukować tlen. Eksperyment poszedł pomyślnie, w kwietniu 2021 roku MOXIE wytworzył tlen. Projekt urządzenia oparty jest o wcześniej skonstruowany tzw. MIP, czyli Mars In-situ propellant production Precursor. Został on stworzony dla odwołanej misji lądownika Mars Surveyor 2001. I tutaj dotykamy istotnej kwestii: rozróżnienia pomiędzy łazikami i lądownikami. Robotyczna eksploracja Marsa rozpoczęła się wraz radzieckim lądownikiem Mars 2, który w sierpniu 1972 roku rozbił się o powierzchnię Czerwonej Planety. Musiało minąć jeszcze kilka lat, nim na Marsie osiadły bezpiecznie lądowniki NASA Viking 1 i Viking 2. I chociaż przez wiele lat były to najbardziej udane misje marsjańskie, a sam program oceniono bardzo wysoko, to Vikingom brakowało jednego – możliwości poruszania się po Marsie. Bo lądownik, jak sama nazwa wskazuje, ma wylądować i na tym kończy się jego ruch. Bada otoczenie, analizuje próbki, przekazuje dane z sensorów i to byłoby na tyle. Lądownikiem była też sonda InSight, która osiadła na Marsie w listopadzie 2018 roku. To na potrzeby tej misji został wykonany tzw. kret, czyli penetrator mający wbić się pod powierzchnię planety. Niestety ,lądownik osiadł na warstwie regolitu nienadającej się do tego typu badań. Kret nie mógł wbić się na odpowiednią głębokość, a sam lądownik nie miał jak się przemieścić. Dlatego optymalnym rozwiązaniem jest jednak łazik. Historycznie pierwszym łazikiem marsjańskim był niewielki, sześciokołowy Sojourner misji Pathfinder. Łazik miał wymiary 65x50x40 cm, ważył nieco ponad 10 kg i zasilany był panelami słonecznymi. Oddalał się od lądownika na zaledwie kilkanaście metrów, mimo to wykonał kilkanaście analiz chemicznych i przesłał ponad 550 zdjęć. Dzięki niemu było już wiadomo, że aby poznać Marsa, należy badać go przy użyciu ruchomych robotów. Jednak na kolejne łaziki trzeba było zaczekać prawie 10 lat. W 2003 roku na Marsie wylądowały bliźniaki Spirit i Opportunity. Były znacznie większe niż Sojourner. Ich wymiary to 1,6x2,3x1,5 m a masa – 185 kg. Zaprojektowane i wykonane w Laboratorium Napędu Odrzutowego NASA (JPL), miały pracować na Marsie zaledwie 90 dni. Jednak pracowały odpowiednio 3 i 15 lat. Dzięki nim poznaliśmy warunki panujące na Marsie, dowiedzieliśmy się dużo o procesach chemicznych i geologicznych panujących na planecie i uzyskaliśmy ogromną bazę zdjęciową. Bliźniaki, a szczególnie najdzielniejszy łazik marsjański w historii, czyli Oppy (skrót od Opportunity) rozpoczęły też istną światową łazikomanię. Podstrona NASA, na której publikowano informacje przekazywane przez Oppy’ego, była najczęściej odwiedzaną podstroną agencji. A gdy panele łazika zostały przysypane piaskiem, co w konsekwencji doprowadziło do zakończenia misji w 2018 roku, tysiące ludzi z całego świata wysłało łazikowi wirtualne kartki z życzeniami powrotu do zdrowia. Wspomniane JPL jest głównym miejscem projektowania, wykonywania i dowodzenia misjami łazików NASA. Funkcjonuje w nim tzw. Mars Yard, czyli magazyn i tor marsjański, gdzie przechowywane są bliźniacze wersje łazików marsjańskich. Służą do rozwiązywania na Ziemi problemów, z jakimi stykają się łaziki na Marsie. Dzięki tym testom naukowcy wiedzą, jakie komendy wprowadzić, by rozwiązać problemy urządzeń pracujących na odległej planecie. Wszystkie łaziki marsjańskie, łącznie z nowoczesnym Perseverance, są sterowane z Ziemi. Właśnie dlatego poruszają się wyjątkowo wolno przemierzając dziennie po kilkanaście–kilkadziesiąt metrów. Jest to związane z czasem niezbędnym na przesłanie sygnału. W optymalnym ustawieniu Ziemi i Marsa, czas pomiędzy wysłaniem informacji z Marsa, a odebraniem przez łazika komendy z Ziemi, to minimum 15 minut. I to jeśli wszystko działa sprawnie. Gdy układ planet się zmienia, ten czas może się wydłużyć do kilkudziesięciu minut, a nawet godziny. Gdyby łazik jechał szybko, operator nie miałby możliwości zareagowania w sytuacji, gdy na ścieżce robota znalazłaby się niebezpieczna rozpadlina lub kamień."
Félicette to pierwsza i jedyna kotka w kosmosie. Jaki los ją spotkał?,https://www.national-geographic.pl/artykul/felicette-to-pierwsza-i-jedyna-kotka-w-kosmosie-jaki-los-ja-spotkal,Unknown,"['Kosmos', 'Przyroda|National Geographic > Historia']","Historia wysyłania zwierząt w kosmos zaczęła się w dniu, w którym skonstruowana przez Wernhera von Brauna rakieta V2 wyniosła na wysokość 109 km muszki owocówki. Doszło do tego 20 lutego 1947 roku, na poligonie rakietowym w White Sands w USA. Chociaż rakieta straciła stabilność w wyższych partiach atmosfery, pojemnik z kosmicznymi muszkami wrócił na Ziemię cały. Same owady przeszły lot bez szwanku. Udowodniły w ten sposób, że – przy zachowaniu pewnych zasad bezpieczeństwa – organizmy żywe mogą przetrwać lot kosmiczny. Po muszkach owocówkach w kosmos poleciały jeszcze m.in. myszy, szczury, żółwie i wiele innych zwierząt. Związek Radziecki testował możliwość przetrwania lotu kosmicznego na bezpańskich psach. Jednym z nich była słynna Łajka. Stany Zjednoczone używały do tego szympansów. Za to Francuzi wymyślili, że w kosmos wyślą koty. Félicette została zwerbowana do francuskiego programu kosmicznego wraz z 13 innymi kotami prosto z ulic Paryża. Naukowcy z Centre d’Enseignement et de Recherches de Médecine Aéronautique (CERMA) przez kilka miesięcy określali parametry zdrowotne kotów. Oceniali m.in. działanie mózgu, wrażliwość na przeciążenia, sprawdzali wydolność organów wewnętrznych. Starali się stworzyć możliwie szczegółową bazę kocich danych. Sam trening kocich astronautów przypominał ten ludzki. Nie obyło się bez testów w wirówkach grawitacyjnych i komorach dekompresyjnych. Wreszcie po kilku miesiącach badań i treningów, 18 października 1963 roku, koty zostały przetransportowane do Algierii. Tam czekała już francuska rakieta Véronique AGI 47. Jednak zgodnie z planem to nie Félicette miała nosić zaszczytne imię pierwszego kota w kosmosie. Do pionierskiego lotu wytypowano kocura o imieniu Felix. Ten jednak nie kwapił się do zostania bohaterem narodowym. Zwyczajnie uciekł badaczom tuż przed przygotowaniem do startu. Wówczas jego miejsce zajęła Félicette. Umieszczona w specjalnym kontenerku kotka została przetransportowana na stanowisko startowe i umieszczona w zasobniku rakiety. Chociaż silnik rakiety pracował tylko 42 sekundy, pozwoliło to na wzniesienie się na wysokość 157 km nad powierzchnię Ziemi. Oznacza to, że kotka była w kosmosie. Za granicę przestrzeni kosmicznej uważa się bowiem wysokość 100 km, licząc od poziomu morza. Suborbitalny lot Félicette trwał nieco ponad 10 minut, po czym kapsuła szczęśliwie powróciła na Ziemię. Kotka przeżyła lot. Takiego szczęścia nie miał drugi, bezimienny kot, którego Francuzi próbowali wysłać w kosmos 24 października 1963 r. Doszło jednak do awarii rakiety, a kot zginął podczas twardego lądowania. Reszta kotów zakwalifikowanych do programu została poddana eutanazji. Wyjątkiem była kotka, którą nazwano Scoubidou. Została ona maskotką zespołu naukowego CERMA. Félicette też zamieszkała w CERMA, gdzie, poza przechodzeniem testów kontrolnych, miała status celebrytki. Zmarła jednak dwa miesiące po locie w kosmos – podczas operacji usunięcia elektrod, które przed misją wszczepiono jej do mózgu. Przez pewien czas stała się bohaterką narodową. Jej zdjęcia obiegły francuską prasę, trafiły na pocztówki. Telewizja wyemitowała nawet film o dzielnej astronautce. Jej sława nie wyszła jednak poza Francję. Świat był skupiony na kosmicznym wyścigu między USA a ZSRR oraz biciu kolejnych rekordów. Jednak całkiem niedawno kotka w kosmosie znów trafiła do mediów."
Czy przedszkola szkodzą dzieciom? Wyniki dziesięcioletnich badań wzbudziły kontrowersje,https://www.national-geographic.pl/artykul/czy-przedszkola-szkodza-dzieciom-wyniki-dziesiecioletnich-badan-wzbudzily-kontrowersje-220210113048,Unknown,['Ludzie'],"„Przedszkola szkodzą dzieciom” – to twierdzenie, które w ostatnich tygodniach często pojawia się w amerykańskich mediach. Kontrowersyjne nagłówki odwołują się do badania przeprowadzonego przez naukowców z Uniwersytetu Vanderbilta (VU) w Tennessee, które po ponad 10 latach doczekało się publikacji ostatecznych wyników. Naukowcy z VU śledzili losy prawie 3000 uczniów, którzy w latach 2009–2010 rozpoczęli edukację na poziomie pre-K, w ramach bezpłatnego stanowego programu edukacyjnego. Pre-K to etap edukacji wczesnoprzedszkolnej, obejmujący okres przed ukończeniem przez dziecko 5. roku życia. Badania zostały podzielone na dwie fazy. Pierwsze wyniki, opublikowane w 2015 roku, dotyczyły rozwoju dzieci do czasu ukończenia przez nie trzeciej klasy szkoły podstawowej. Już wtedy wykazano „nieznaczny negatywny wpływ edukacji przedszkolnej na późniejsze wyniki w nauce”. Niestety, wyniki drugiej części badania, opublikowane pod koniec stycznia tego roku, potwierdziły pierwsze spostrzeżenia. Na poziomie szóstej klasy szkoły podstawowej absolwenci stanowego programu przedszkolnego mieli niższe wyniki w nauce. Sprawiali też więcej problemów behawioralnych i mieli więcej zaleceń dotyczących edukacji specjalnej (konsultacje z pedagogiem, korepetycje) niż ich rówieśnicy, którzy nie uczęszczali do przedszkola. To wnioski płynące z badanie opublikowanego w biuletynie Amerykańskiego Towarzystwa Psychologicznego. „Między trzecią a szóstą klasą dzieci, które uczęszczały do przedszkola, radziły sobie gorzej na standardowych testach, rzadziej uczęszczały do szkoły, częściej dopuszczały się wykroczeń dyscyplinarnych i potrzebowały więcej usług w zakresie edukacji specjalnej” – czytamy na stronie VU. Co istotne, różnice w wynikach testów były stosunkowo niewielkie. Dzieci, które miały za sobą edukację przedszkolną, uzyskiwały wyniki zaledwie o 1–4% słabsze od swoich klasowych kolegów. To wynik lepszy niż ten, jaki uzyskano w pierwszej części badania po klasie trzeciej. Niepokoi za to kwestia problemów behawioralnych uczniów. Sami autorzy nie próbują wskazywać ich źródła. Ale eksperci niezwiązani z badaniem zauważają, że dzieci, które wcześnie rozpoczęły edukację w placówkach mogą być nią „zmęczeni”. Niewykluczone także, że na późniejsze zachowanie w szkole przekładają się złe doświadczenia z pierwszych lat przedszkola. Wskazują tu m.in. na trudne rozstania z rodzicami, niewystarczającą opiekę czy niedostosowanie trybu nauki do wieku i możliwości dzieci. Wyniki nowego badania okazały się tym bardziej kontrowersyjne, że stoją w sprzeczności z innymi podobnymi badaniami. W tym z wynikami metaanalizy 22 różnych badań poświęconych wpływowi edukacji przedszkolnej na przyszłe osiągnięcia dzieci. Metaanaliza dotyczyła badań przeprowadzonych w latach 1960-2016. Wykazała, że dzieci uczęszczające do przedszkoli rzadziej potrzebowały dodatkowego wsparcia edukacyjnego i rzadziej powtarzały klasy. Za to częściej kończyły szkołę średnią. Dzieci przedszkolne uznano także za lepiej przygotowane do rozpoczęcia nauki w szkole. Zarówno pod względem umiejętności pisania i czytania, jak i predyspozycji społeczno-emocjonalnych. Z kolei badanie opublikowane w 2021 roku, dotyczące programu edukacji przedszkolnej w Bostonie, wykazało, że uczęszczanie do przedszkola nie wpłynęło na wyniki testów w okresie dojrzewania. Natomiast poprawiło wyniki uzyskiwane przez uczniów w szkole średniej i na studiach. Jeszcze inne badania skupiały się na afroamerykańskich dzieciach pochodzących z rodzin o niskich dochodach. Te wykazał, że dzieci, które korzystały z darmowego programu przedszkolnego, w późniejszych latach osiągały lepsze wyniki w testach na inteligencję niż ich rówieśnicy, którzy nie zakwalifikowali się do programu. Jako młodzi dorośli rzadziej też łamali prawo, a ponadto zdobywali lepiej płatną pracę. Wyniki nowych badań skomentował jeden z czołowych ekspertów zajmujących się edukacją wczesnoszkolną i psychologią dziecięcą, Steve Barnett, dyrektor National Institute for Early Education Research. Barnett przestrzegł przed przenoszeniem wniosków z badania w Tennessee na przedszkola w ogóle. Zauważył, że istotnymi czynnikami, które mogły wpłynąć na wyniki badań, były poziom finansowania i jakość programu pre-K prowadzonego w Tennessee. I tak na przykład w stanie New Jersey roczny budżet na jedno dziecko uczęszczające do przedszkola to prawie 15 tys. dolarów. Tymczasem w Tennessee to nieco ponad 4,5 tys. dolarów. Taka różnica ma bezpośredni wpływ na jakość opieki i standard placówki. Innym kluczowym elementem może być program nauczania. Choć krajowe i stanowe regulacje przewidują pewne minimum, które dziecko powinno opanować w pierwszych latach nauki, to wiele przedszkoli nie spełnia tych wymagań. Część placówek nie potrafi też dopasować trybu nauki do możliwości małych dzieci. To z kolei może skutkować kiepskimi wynikami w nauce i budzić niechęć do dalszej edukacji. Barnett podkreśla więc, aby „nie zniechęcać się do przedszkoli na podstawie jednych badań”. Warto jednak zainteresować się jakością przedszkola, do którego chcemy posłać dziecko."
Czym jest anomalia uszkadzająca statki kosmiczne nad południowym Atlantykiem?,https://www.national-geographic.pl/artykul/czym-jest-anomalia-uszkadzajaca-statki-kosmiczne-nad-poludniowym-atlantykiem,Unknown,"['Kosmos', 'Nauka']","SAA jest obszarem, w którym wewnętrzny pas Van Allena znajduje się najbliżej Ziemi, a dokładnie tylko 190 km od jej powierzchni. Na tej wysokości, statki kosmiczne na niskiej orbicie okołoziemskiej (ang. Low–Earth Orbit: LEO) mogą okresowo przelatywać przez strefę SAA.  narażając je (a w przypadku misji załogowych, ich pasażerów) na duże ilości uwięzionych wysokoenergetycznych cząstek - czyli potencjalnie szkodliwych dawek promieniowania. 
  Czym są pasy Van Allena? To obszar intensywnego promieniowania jonizującego, który został odkryty w 1958 przez amerykańskiego astronoma  James Van Allena. W przestrzeni wokół Ziemi występują dwa obszary takiego zwiększonego promieniowania: wewnętrzny i zewnętrzny. Większość cząsteczek pochodzących z tzw. „wiatru słonecznego” (strumienia wysoce naładowanych cząstek emitowanych w przestrzeń kosmiczną przez Słońce) i promieniowania kosmicznego jest odpychana od Ziemi przez jej pole magnetyczne. Jednak niektóre z takich cząstek nie są „odbijane” przez ziemskie pole magnetyczne. Zostają zamiast tego „złapane” w obszarach nazywanych Pasami Promieniowania Van Allena. Na skutek, tego, że ziemska oś magnetyczna (względem której symetrycznie ułożone są pasy Van Allena) nie pokrywa się dokładnie z osią obrotu Ziemi, odległość owych pasów od powierzchni Ziemi jest różna na całym globie. W miejscu, gdzie ta odległość jest najmniejsza znajduje się południowy Atlantyk, dlatego właśnie nad tym miejscem dochodzi do największej ilości awarii statków kosmicznych.   Przez lata, obszar SAA był przyczyną kilku awarii statków kosmicznych. Brany jest również pod uwagę przy planowaniu wszystkich misji załogowych, a także spacerów kosmicznych astronautów z Międzynarodowej Stacji Kosmicznej (ISS).  Jednym z dość świeżych przypadków, gdy doszło do utraty całego satelity, jest zdarzenie z marca 2016 roku. Japoński X-ray Astronomy Satellite, znany też pod nazwą „Hitomi”, miał zajmować się badaniem promieniowania rentgenowskiego. JAXA, czyli Japońska Agencja Kosmiczna straciła kontakt ze statkiem, a niedługo po tym, kierowane przez Amerykanów, międzynarodowe Połączone Centrum Operacji Kosmicznych wydało komunikat potwierdzający rozpadnięcie się satelity „Hitomi” na kilka kawałków. Urządzenie na pokładzie „Hitomi”, które miało za zadanie orientować statek względem gwiazd, nie działało jak należy, za każdym razem, gdy satelita przelatywał przez obszar SAA. Najbardziej prawdopodobną przyczyną awarii i w efekcie zniszczenia statku, było intensywne promieniowanie w strefie SAA, które sprawiło, że instrumenty na pokładzie „Hitomi” zaczęły błędnie interpretować dane. By je skorygować, satelita zaczął się obracać, a następnie coraz szybciej wirować wokół własnej osi, co ostatecznie doprowadziło do jego dezintegracji na orbicie. "
Tajemniczy kosmiczny pierścień może być pierwszą pozostałością po supernowej odkrytą w przestrzeni międzygalaktycznej,https://www.national-geographic.pl/artykul/tajemniczy-kosmiczny-pierscien-moze-byc-pierwsza-pozostaloscia-po-supernowej-odkryta-w-przestrzeni-miedzygwiezdnej-220331014317,Unknown,"['Kosmos', 'Odkrycia']","Wbrew temu, co widzimy na rozgwieżdżonym niebie, kosmos składa się głównie z pustych obszarów. Materia skupiona jest w galaktykach, które dzielą od siebie gigantyczne odległości. Między nimi znajduje się przestrzeń międzygalaktyczna, w której – jak sądzono do niedawna – nie ma zupełnie nic.  Ten pogląd stopniowo jednak się zmienia. Wiadomo już, że w przestrzeni międzygwiezdnej poruszają się tzw. planety swobodne. Są to globy niezwiązane grawitacyjnie z żadną gwiazdą. W lipcu tego roku międzynarodowy zespół naukowców, w którego składzie byli również Polacy, poinformował o odkryciu czterech kandydatek na planety tego typu.  Skoro między układami planetarnymi krążą samotne planety, nie ma powodu, by między galaktykami nie było samotnych gwiazd. Naukowcy po raz pierwszy odkryli coś, co może być pozostałością po śmierci takiej gwiazdy. Swoje badania opublikowali w czasopiśmie naukowym „Monthly Notices of the Royal Astronomical Society”.  Wielki Obłok Magellana to tzw. galaktyka satelitarna, czyli galaktyka znajdująca się w pobliżu innej, większej galaktyki. Jest nieregularna i wraz z sąsiadką – Małym Obłokiem Magellana – orbituje dookoła Drogi Mlecznej.  W okolicy Wielkiego Obłoku Magellana naukowcy odkryli dziwne zjawisko. To idealnie okrągły kosmiczny pierścień fal radiowych. Obiekt został nazwany J0624–6948.  Początkowo badacze sądzili, że napotkali jeszcze jeden przypadek tzw. dziwnych kręgów radiowych (ORC). Dziwne kręgi radiowe to pierścienie słabego promieniowania radiowego, najczęściej otaczające galaktykę z aktywną czarną dziurą w centrum. Na razie znamy ich pięć.  – Po dodatkowych badaniach doszliśmy do wniosku, że tajemniczy obiekt nie jest kolejnym ORC – mówi Miroslav Filipovic, główny autor pracy. Nie ma ich cech: brakuje mu galaktyki w środku, jest większy od dziwnych kręgów radiowych, nie zgadza się też szczegółowa charakterystyka fal, które emituje. – Prawdopodobnie jest to więc coś zupełnie innego – uważa Filipovic. Astronom wraz z zespołem sprawdził inne hipotezy. Choćby tę, że J0624–6948 to dżety emitowane przez odległą supermasywną czarną dziurę. Okazało się jednak, że dane obserwacyjne – zebrane przez radioteleskop Australian Square Kilometre Array Pathfinder (ASKAP) – najlepiej wyjaśnia jeszcze inna, zaskakująca teoria.  Kiedy gwiazda umiera, czyli kiedy wypala się paliwo podtrzymujące zachodzące w jej wnętrzu reakcje termojądrowe, jej jądro zapada się, tworząc gwiazdę neutronową lub czarną dziurę. Zewnętrzne warstwy materii odrywają się zaś w niezwykle silnym wybuchu. Taki wybuch to supernowa. Pozostałością po eksplozji jest bardzo jasny obiekt widoczny na niebie przez kilka tygodni lub miesięcy.  Naukowcy uważają, że J0624–6948 stanowi pozostałość po supernowej. Jest więc mgławicą, która emituje fale radiowe. Jej wiek szacowany jest na od 2,2 tys. do 7,1 tys. lat.  Unikatowe jest miejsce, gdzie została zaobserwowana. – Nie spodziewaliśmy się, że pozostałość po supernowej może znajdować się w przestrzeni międzygalaktycznej – mówi Filipovic. Jeśli to prawda, byłoby to pierwsze zjawisko tego typu.  Odkrycie wymaga jednak potwierdzenia. Naukowcy zamierzają prowadzić dalsze obserwacje J0624–6948 z pomocą radioteleskopu ASKAP oraz jego odpowiednika MeerKAT, znajdującego się w Republice Południowej Afryki. "
Życie na Marsie. Meteoryt „Czarna piękność” w końcu daje odpowiedzi na wiele pytań,https://www.national-geographic.pl/artykul/zycie-na-marsie-meteoryt-czarna-pieknosc-w-koncu-daje-odpowiedzi-na-wiele-pytan,Ewelina Zabrzycka-Kościelnicka,['Kosmos'],"Odnaleziony w 2011 r. na Saharze meteoryt marsjański NWA 7034 „Czarna Piękność” nieustannie budzi zainteresowanie naukowców. Składa się głównie z bazaltu, będącego prawdopodobnie wynikiem aktywności wulkanicznej na Marsie. Skład chemiczny meteorytu jest identyczny z wieloma próbkami marsjańskich kamieni badanych przez sondy Mars Exploration Rover i Mars Odyssey Orbiter. Jednak w porównaniu z nimi meteoryt zawiera dziesięć razy więcej cząsteczek wody, co może sugerować, że powstał on w skorupie Marsa w jej obecności. Swoją podróż na Ziemię rozpoczął około 5 milionów lat temu, mniej więcej w tym czasie, gdy przyszli ludzie i szympansy oddzielili się od ostatniego wspólnego przodka. To wówczas asteroida musiała uderzyć w powierzchnię Czerwonej Planety i katapultować w kosmos fragment marsjańskiej skały. Raz na ponad dwa lat Słońce, Ziemia i Mars ustawią się prawie w jednej linii. / fot. Getty Images Niedawno badacze z Australii poddali analizie 66 pochodzących z meteorytu ziaren cyrkonu. – Mówimy o ziarnach tak drobnych, że dopiero ułożenie kilku z nich obok siebie dawałoby wielkość porównywalną z przekrojem ludzkiego włosa. Pojedyncze ziarno ma od 40 do 50 mikrometrów średnicy – powiedział magazynowi New Scientist dr Aaron Cavosie z Uniwersytetu Curtin w Perth. Jedno z ziaren wykazywało oznaki charakterystyczne dla uszkodzenia uderzeniowego. – Widzieliśmy małe płaszczyzny lub linie, gdzie ciśnienie uderzeniowe było tak wysokie, że atomy w cyrkonie dosłownie zostały przestawione w innym kierunku – powiedział Cavosie. NWA 7034 został znaleziony w 2011 r. na Saharze. / By NASA - http://www.nasa.gov/images/content/716969main_black_beauty_full.jpg, Public Domain, https://commons.wikimedia.org/w/index.php?curid=23571238 Otóż to odkrycie może oznaczać, że okres intensywnych uderzeń asteroid, czyli tzw. Wielkiego Bombardowania w wewnętrznym Układzie Słonecznym zakończył się znacznie później, niż przypuszczano. Wcześniejsze analizy sugerowały, że na Marsie bombardowania ustały około 4,48 milionów lat temu, pozwalając planecie rozwinąć warunki, które mogły być korzystne dla życia około 4,2 miliarda lat temu. Odkrycie badaczy z Perth wskazuje, że okres bombardowania mógł faktycznie zakończyć się miliony lat później. A dokładniej 30 milionów lat później. Co ciekawe, w ziarnie cyrkonu dostrzeżono deformacje uderzeniowe, które są niezwykle podobne do tych zauważonych w trzech największych miejscach uderzeń meteorytów na Ziemi. W tym w kraterze Chicxulub pozostawionym po asteroidzie, która zniszczyła dinozaury. Czego dowiedzieliśmy się o naszym planetarnym sąsiedzie? / fot. Getty Images O komentarz poprosiliśmy dr Natalię Zalewską, geolożkę i planetolożkę z Zespołu Eksploracji Marsa Centrum Badań Kosmicznych PAN.   „Meteoryt marsjański NWA 7034 nazwany „Czarną pięknością” nie pasował do żadnej grupy marsjańskich meteorytów, czyli do grupy, jaką reprezentują shergottyty, nakhlity i chassignity – w skrócie SNC. Początkowo klasyfikowany był jako młodszy meteoryt, zbliżony wiekiem do typowych meteorytów marsjańskich SNC, przez co datowano jego wiek na około 2 miliardy lat. Po dłuższej analizie stwierdzono, że jest to brekcja skalna, czyli zlepek różnych skał pochodzących z różnego wieku i zawierający w sobie fragmenty najstarszych skał sprzed 4 miliardów lat. Brekcja została uformowała około 225 milionów lat temu a wybita jako meteoryt dopiero 5 milionów lat temu” – tłumaczy National-Geographic.pl dr Natalia Zalewska. Wszystko wskazuje na to, że marsjańska skorupa doświadczała kilku epizodów bombardowań meteorytowych, poczynając od Wielkiego Bombardowania Meteorytowego mającego miejsce 4,45 mld lat temu, które było najsilniejszym z badanych. Dowodem bombardowań są badania mikrostruktur w niezwykle twardych kryształach cyrkonu meteorytowego. Wiek tych kryształów był analizowany izotopowo i wykazywał bimodalny wiek od 4428 ± 50 do 4311 ± 52 milionów lat (populacja stara) i od 1712 ± 170 do 1345 ± 47 milionów lat (populacja młodsza). Stąd wzmianki o różnym wieku meteorytu. Co więcej, wiek deformacji kryształów świadczy o epizodach bombardowania Marsa i trwającym wulkanizmie, czego dowodzi również skład mineralogiczny meteorytu typowy dla skał wulkanicznych. Młodsza generacja cyrkonów wykazuje cechy metamorfizmu, czyli przetapiania skał. Takie wyniki otrzymuje się, badając również skład inkluzji gazów w kryształach meteorytu, a także procesy zmian w kryształach pod wpływem ciśnień i temperatur. Mars jest często nazywany Czerwoną Planetą. / fot. Getty Images Meteoryt był poddawany badaniom wiele razy i z wyników badań izotopów wodoru w kryształach apatytu dowiadujemy się, że jest to meteoryt, który ma największa zawartość wody z dotychczas znanych marsjańskich meteorytów. Większość wody o wartości ~6000 ppm w próbce zbiorczej NWA 7034 może znajdować się w uwodnionych fazach tlenku żelaza i krzemianach warstwowych, przy czym apatyt wnosi maksymalnie 150 ± 50 ppm wody."
"Antoni Malczewski – poeta, prekursor romantyzmu i pierwszy Polak na Mont Blanc. Dlaczego warto zapamiętać to nazwisko?",https://www.national-geographic.pl/artykul/antoni-malczewski-alpinista-poeta-i-prekursor-romantyzmu-dlaczego-warto-zapamietac-to-nazwisko,Redakcja,['Ludzie'],"Antoni Malczewski znany jest dzisiaj głównie studentom polonistyki, zobowiązanym do zgłębiania tajników romantycznej powieści poetyckiej. Tymczasem z jego nazwiskiem wiąże się kilka ciekawych faktów i pojęć, które sprawiają, że warto je zapamiętać nawet wówczas, gdy zupełnie nie interesujemy się literaturą minionych epok. Antoni Malczewski to przede wszystkim poeta. Historycy literatury zaliczają go – obok Seweryna Goszczyńskiego i Józefa Bohdana Zaleskiego – do tzw. szkoły ukraińskiej polskiego romantyzmu. Nazwa to określa dziewiętnastowiecznych twórców piszących w języku polskim, ale poruszających w swoich tekstach tematykę ukraińską. Poeci tego nurtu opiewali piękno i grozę stepów, inspirowali się też lokalnym folklorem oraz pradawnymi, pogańskimi obrzędami. Warto przy okazji wspomnieć, że niektórzy badacze przyporządkowują szkole ukraińskiej także twórczość Juliusza Słowackiego, którego Sen srebrny Salomei  nosi wyraźne piętno ukraińskich korzeni wieszcza.  Nazwisko Antoniego Malczewskiego pojawia się jednak także w kontekście osiągnięć polskiego alpinizmu. Był on bowiem pierwszym Polakiem (a zarazem ósmą osobą na świecie), któremu udało się zdobyć szczyt Mont Blanc. Pierwszy w historii wszedł także na północny, niższy szczyt w Alpach – Aiguille du Midi. Malczewski wywodził się z poważanej rodziny szlacheckiej herbu Abdank (właściwie: Tarnawa), spowinowaconej z rodem królewskim i arystokracją. O jego życiu wiadomo niewiele. Urodził się 3 czerwca 1793 roku, prawdopodobnie w Warszawie (aczkolwiek inne źródła podają Kniahinin na Wołyniu). W Warszawie również zmarł, w dniu 2 maja 1826 roku; nie udało się ustalić dokładnego miejsca jego pochówku. Ojcem poety był uczestnik Targowicy, Jan Józef Malczewski, matką zaś – Konstancja z Błeszyńskich Haumanowa.  W wieku dwunastu lat podjął naukę w Gimnazjum Wołyńskim, przekształconym później w Liceum Krzemienieckie. W oczach pedagogów i szkolnych kolegów uchodził za pilnego ucznia, rozmiłowanego w językach obcych i matematyce. Na końcowym świadectwie Antoniego, historyk Tadeusz Czacki napisał, że Malczewski stanowił przykład ambitnego młodzieńca, którego pasja i głód wiedzy pozytywnie wpływały na rozwój umysłowy pozostałych wychowanków placówki. Opinia Czackiego – współtwórcy Konstytucji 3 Maja – posiada dziś sporą wartość.  W tamtym okresie Malczewski spędzał wakacje u swoich ciotek Błeszyńskich, gdzie mieszkała także jego przyrodnia siostra, Filipina. Właśnie ona stała się obiektem pierwszych młodzieńczych westchnień Antoniego.  Jako osiemnastolatek Malczewski stwierdził, że pragnie podtrzymywać rodzinną tradycję wojskową. Wstąpił zatem do wojska Księstwa Warszawskiego, w którym rozpoczął służbę w randze podporucznika. Jednocześnie uczęszczał na zajęcia do wojskowej szkoły inżynieryjnej, a w wolnych chwilach bywał na salonach najznakomitszych domów stolicy. Tam nawiązywały się jego najcenniejsze przyjaźnie, między innymi z Karoliną z Walewskich Chodkiewiczową – żoną prawnuka sławnego hetmana Jana Karola Chodkiewicza.  Malczewski bardzo poważnie traktował swoją karierę wojskową. Wsławił się podczas obrony twierdzy Modlin w 1813 roku. Po kapitulacji przebywał nawet przez krótki czas w niewoli rosyjskiej. Lata 1816-1821 upłynęły Malczewskiemu pod znakiem europejskich wojaży. Zwiedził Szwajcarię, Włochy i Francję, oddając się swojej pasji alpinistycznej. Opis wyprawy na Mont Blanc i Aiguille du Midi zawarł później w XIX tomie czasopisma Bibliothèque Universelle, wydawanego przez Uniwersytet Genewski.  Pobyt za granicą okazał się jednak istotny także dla rozwoju intelektualnego polskiego poety. Udało mu się na przykład poznać czołowego angielskiego romantyka, George'a Byrona, którego twórczością mocno się zainspirował we własnych literackich poszukiwaniach.  Malczewski zyskał na obczyźnie sposobność zetknięcia się z mesmeryzmem – wynalezionym w drugiej połowie XVIII wieku systemem leczniczym, stanowiącym zapowiedź hipnozy. Idee mesmeryzmu musiały wywrzeć na Polaku spore wrażenie, bo po powrocie do kraju (1821) sam zdecydował się podjąć działalność terapeutyczną. Jego pacjentką została Zofia z Modzelewskich Rucińska – żona przyjaciela poety, którą Malczewski poznał po osiedleniu się na Wołyniu. Kobieta cierpiała na chorobę psychiczną, zaś Antoni wierzył, że metoda Franza Mesmera postawi ją na nogi. Stało się inaczej: Zofia nie zdołała pozytywnie zareagować na leczenie, natomiast uzależniła się od osoby swojego terapeuty. Połączył ich romans, z powodu którego Malczewski musiał ostatecznie uciekać do Warszawy.  Dzięki wysoko postawionym znajomym Antoniemu udało się objąć stanowisko w Ministerium Spraw Wewnętrznych. W tym samym czasie, w roku 1825, napisał i wydał „Marię” –  powieść poetycką, uznaną przez potomnych za pierwsze doniosłe osiągnięcie krajowego romantyzmu. W momencie publikacji utwór cieszył się jednak znikomym rozgłosem, zaś jego autor zmarł niedługo później, w samotności i zapomnieniu.  Sam gatunek powieści poetyckiej stał się popularny w Europie za sprawą George'a Byrona, którego – jak już wcześniej wspomniano – Malczewski poznał osobiście. Najsłynniejsze utwory angielskiego romantyka (Giaur, Manfred, Kain) utrzymane są w posępnym, pesymistycznym tonie, zaś ich bohaterów cechuje postawa buntu, sprzeciwu wobec losu i rozpaczy. Postawa bajroniczna właśnie. Te same elementy świata przedstawionego znajdujemy także i u Malczewskiego. „Marię” oparł poeta na kanwie rzeczywistych wydarzeń z roku 1771. Dotyczyły one mordu dokonanego na Gertrudzie Komorowskiej, pierwszej żonie Szczęsnego Potockiego. Kobietę zamordowano na polecenie teścia, Franciszka Salezego Potockiego, przeciwnego temu małżeństwu. Zgodnie z duchem wybranego przez siebie gatunku, Malczewski przeniósł czas akcji do wieku XVII, a miejsce z Wołynia na ukraińskie stepy. Całość utworu zamyka się w dwóch pieśniach, poprzedzonych dedykacją dla Juliana Ursyna Niemcewicza.  Można się oczywiście spierać o to, czy Antoni Malczewski-alpinista dorównuje Antoniemu Malczewskiemu-poecie (a może go wręcz przewyższa?). Faktem pozostaje, że jego dokonania literackie nie spotkały się za życia twórcy z większym uznaniem, a i obecnie znane są niemal wyłącznie wąskiemu gronu specjalistów i studentów. Z kolei jako polski prekursor alpinizmu, Malczewski do dzisiaj może imponować kolejnym pokoleniom śmiałkom. Nie da się jednocześnie zaprzeczyć, że biografia autora „Marii” jest niezwykle barwna i obfitująca w dramatyczne wydarzenia. Także i w tym sensie Malczewski zasłużył sobie w pełni na miano preromantyka. Połączenie arystokratycznego rodowodu, melancholijnego usposobienia i samotnego kresu życia czyni zeń znakomity przykład dziewiętnastowiecznego twórcy. Przykład na miarę uwielbianego przez Malczewskiego lorda Byrona, który legitymował się przecież dość podobnym do Polaka życiorysem."
Jak zwierzęta domowe wpływają na nasze zdrowie psychiczne? Naukowcy doszli do ciekawych wniosków,https://www.national-geographic.pl/artykul/jak-zwierzeta-domowe-wplywaja-na-nasze-zdrowie-psychiczne-naukowcy-doszli-do-ciekawych-wnioskow,Unknown,['Nauka'],"Właściciele czworonogów często mówią, że zwierzaki to ich przyjaciele. Jak się okazuje, posiadanie zwierząt domowych rzeczywiście może nieść ze sobą pewne korzyści dla zdrowia psychicznego. Dowodzą temu badania przeprowadzone przez naukowców z University of Michigan Medical Center. Już wcześniej badacze ustalili, że więź człowieka ze zwierzęciem może pozytywnie wpływać na nasze zdrowie. Wśród korzyści wymieniano między innymi obniżenie ciśnienia tętniczego i redukcję stresu. To jednak nie wszystko. – Nasze wyniki sugerują, że posiadanie zwierząt domowych może również chronić przed spadkiem funkcji poznawczych – tłumaczy autorka badania, dr Tiffany Braley z University of Michigan Medical Center. Na potrzeby badań naukowcy zebrali dane od 1369 dorosłych w średnim wieku 65 lat. Każda z badanych osób miała zdolności poznawcze na właściwym, fizjologicznym poziomie. Analiza wykazała, że 53 proc. uczestników badania posiadało zwierzęta domowe, a 32 proc. z całej grupy od dawna było właścicielami zwierzaków. Następnie przeprowadzono testy kognitywne obejmujące podstawowe umiejętności matematyczne i językowe. Badani zostali ocenieni w skali od 0 do 27. W ciągu sześciu kolejnych lat wyniki testów pogarszały się znacznie szybciej u osób, które nie miały zwierząt domowych. Badanie wykazało, że długoterminowi właściciele zwierzaków po sześciu latach uzyskiwali średnio o 1,2 punktu wyższą ocenę funkcji poznawczych niż pozostali uczestnicy. – Ponieważ stres może negatywnie wpływać na funkcje poznawcze, potencjalny efekt buforowania stresu związany z posiadaniem zwierząt domowych może świadczyć o wiarygodności naszego odkrycia. Zwierzę towarzyszące może również zwiększyć aktywność fizyczną, co może korzystnie wpłynąć na zdrowie poznawcze – dodaje dr Braley. Do potwierdzenia wyników i rozpoznania mechanizmów warunkujących tę zależność potrzebne będą dalsze badania. Badacze zwrócili uwagę na to, że posiadanie zwierząt domowych okazało się najkorzystniejsze dla dorosłych czarnoskórych mężczyzn z wyższym wykształceniem. Dlaczego niektóre grupy odnoszą większe korzyści z bycia właścicielami zwierzaków niż inne? To kolejne pytanie, nad którym w dalszej kolejności zastanawiają się naukowcy. Ich wnioski zostaną zaprezentowane na dorocznym spotkaniu Amerykańskiej Akademii Neurologii. Naukowcy w swojej pracy badają nie tylko rzadkie, egzotyczne gatunki zwierząt, ale również te, które towarzyszą nam na co dzień od wielu lat. Na przykład psy. Wiemy już, że czworonogi rozumieją średnio 89 słów. Najczęściej są to popularne komendy, takie jak „siad”, „chodź” czy „połóż się”. Inne ciekawe badania dotyczą wpływu muzyki na nastrój i zachowanie zwierząt. W lipcu 1921 mieszkańcy nowojorskiej menażerii (dzisiejsze Central Park Zoo) wysłuchali kilku utworów jazzowych. Jak wynika z ówczesnych obserwacji badaczy „niedźwiedź polarny okazywał zdumienie”, a mały oswojony wilk „biegał spanikowany”. Słoń za to wydawał się zupełnie niewzruszony. Emily Doolitle, zoomuzykolożka i kompozytorka tłumaczy, że niektóre zwierzęta czerpią radość nie tylko ze słuchania muzyki, ale również z samodzielnego wydawania dźwięków. Przykładowo ptaki, które świergocą o poranku, doświadczają jednocześnie przypływu dopaminy. A jak wygląda kwestia emocji u zwierząt? To, że czworonogi nie okazują wszystkich emocji, wcale nie oznacza, że ich nie odczuwają. Kluczowe jest bowiem ich tętno. U psów akcja serca przyspiesza, kiedy dochodzi do walk lub innych sytuacji wzbudzających agresję. Uspokaja się z kolei podczas przyjaznych interakcji, również podczas wzajemnego uwodzenia."
"Już jedno piwo dziennie sprawia, że mózg się kurczy. Nawet umiarkowane picie alkoholu szkodzi zdrowiu",https://www.national-geographic.pl/artykul/juz-jedno-piwo-dziennie-sprawia-ze-mozg-sie-kurczy-nawet-umiarkowane-picie-alkoholu-szkodzi-zdrowiu-220307072540,Unknown,"['Odkrycia', 'Nauka']","Alkohol etylowy, czyli etanol, od dawna jest pod lupą naukowców. Wiadomo, że jego duże ilości są bardzo szkodliwe dla zdrowia. Natomiast te mniejsze – odpowiednik jednego małego piwa czy kieliszka wina dziennie – długo uznawane były za wręcz korzystne, zwłaszcza dla układu krążenia. Jednak najnowsza analiza, opublikowana na łamach czasopisma naukowego „Nature Communications”, zaprzecza tej tezie. Z badań wynika, że nawet niewielkie ilości alkoholu szkodzą mózgowi. Regularne picie postarza mózg i prowadzi do jego kurczenia się. Naukowcy z Uniwersytetu Pensylwanii sięgnęli do bogatych zasobów brytyjskiego badania Biobank. Gromadzi ono szczegółowe informacje na temat zdrowia i stylu życia blisko 500 tys. osób. Uczeni wybrali grupę 36 tys. osób, u których wykonano badanie mózgu za pomocą magnetycznego rezonansu jądrowego (MRI). Dzięki temu mogli m.in. ocenić objętość tkanki mózgowej. Okazało się, że nawet stosunkowo niewielkie spożycie alkoholu prowadzi do ubytku tkanki mózgowej. Naukowcy zaobserwowali ten efekt już na poziomie odpowiednika jednego piwa dziennie. – Im większe spożycie, tym bardziej dramatyczne różnice obserwowaliśmy – mówi dr Gideon Nave, jeden z autorów badania. Uczeni przeliczyli zmiany w mózgu na takie, które są związane ze starzeniem się. Jedna jednostka alkoholu dziennie postarzała mózg o około pół roku. Natomiast cztery jednostki dziennie – aż o 10 lat. Autorzy pracy naukowej z naukowego „Nature Communications” podkreślają, że brali pod uwagę uśrednione spożycie alkoholu. W dalszych, planowanych już badaniach chcą bardziej skupić się na wzorcach picia. – Co szkodzi bardziej: jeden kieliszek wina dziennie czy cała butelka np. w sobotę? Część badań sugeruje, że dla mózgu gorsze jest to drugie, ale chcemy to dokładniej sprawdzić – wyjaśnia dr Nave. Dalsze badania mają też wziąć pod uwagę m.in. predyspozycje genetyczne oraz zmiany zachodzące podczas wieloletnich obserwacji. – Na razie wykazaliśmy korelację między alkoholem a kurczeniem się mózgu. Teraz będziemy badać związki przyczynowo-skutkowe – mówi dr Nave. W USA odpowiada ona 14 g etanolu, w Wielkiej Brytanii – 8 g. W Polsce standardowa jednostka alkoholu (SJA) to 10 g. Oznacza to, że 330 ml piwa 5% to nieco ponad 1 SJA, a kieliszek 12% wina i 50 ml wódki to około 1,6 SJA. Według obecnych definicji niskie spożycie alkoholu to nie więcej niż 2 SJA dziennie dla mężczyzn i 1,5 SJA dla kobiet. Z badań wynika jednak, że nawet takie dawki są szkodliwe. Z kolei przekraczanie granicy 6 SJA dziennie to tzw. picie ryzykowne – znacząco zwiększa ono prawdopodobieństwo uszkodzeń wątroby, układu krążenia itd. Według danych Państwowej Agencji Rozwiązywania Problemów Alkoholowych problem ten dotyczy ponad 2 mln Polaków. Najwięcej alkoholu spożywamy wraz z piwem, wyroby spirytusowe znajdują się na drugim miejscu. Onkolodzy zalecają całkowite odstawienie alkoholu. Etanol nawet niewielkich, regularnie konsumowanych dawkach może sprzyjać rozwojowi nowotworów. Należą do nich m.in. rak wątroby, jamy ustnej, gardła, przełyku, okrężnicy, odbytu i piersi. Alkohol ma związek nie tylko z rakiem. Jego skutki to także m.in.: Badania naukowe nie potwierdziły wcześniejszych doniesień, jakoby np. kieliszek czerwonego wina dziennie chronił przed chorobami układu krążenia. Część badań wykazujących dobroczynne działanie niewielkich dawek alkoholu była sponsorowana przez przemysł alkoholowy."
Rodzaje dinozaurów - ciekawostki i opisy gatunków. Co wiemy o tych pradawnych gadach?,https://www.national-geographic.pl/artykul/rodzaje-dinozaurow-ciekawostki-i-opisy-gatunkow-co-wiemy-o-tych-pradawnych-gadach,Artur Białek,"['Przyroda', 'Historia']","Rodzaje dinozaurów to nie tylko roślinożercy i mięsożercy. Ewolucja tych fascynujących gadów rozpoczęła się już w środkowym triasie, a jej apogeum nastąpiło w kredzie, czyli w ostatnim okresie ery mezozoicznej. To właśnie wtedy po Ziemi stąpały najbardziej niezwykłe, a co za tym idzie - dziś najpopularniejsze dinozaury. Czas panowania dinozaurów rozpoczął się ponad 200 mln lat temu, w triasie. W tym okresie, wszystkie kontynenty były ze sobą połączone i tworzyły superkontynent, nazywany Pangeą. Przodkami pierwszych dinozaurów były archozaury - niewielkie dwunożne drapieżniki. W środkowym triasie, wyodrębniły się dwa główne rzędy - gadziomiednicze i ptasiomiednicze (pierwsze charakteryzowały się budową miednicy typową dla jaszczurek, a drugie - dla ptaków). W późniejszych okresach, w rzędzie gadziomiedniczych wyodrębniły się dwa podrzędy - teropody i zauropodomorfy. W rzędzie ptasiomiedniczych nastąpił podział na ceropody, ornitopody i tyreofory. Zmierzch ery dinozaurów nastąpił w późnej kredzie, wraz z końcem ery mezozoicznej.  Nazwy dinozaurów wywodzą się od ich najbardziej charakterystycznych cech anatomicznych. Teropod w dosłownym tłumaczeniu znaczy ""stopa bestii"". Pod tą nazwą kryje się podrząd gadziomiedniczych, obejmujący dwunożne gatunki drapieżne.   Słynny T. rex, czyli ""król gadów-tyranów"", to jeden z ostatnich drapieżnych dinozaurów, a jednocześnie - jeden z największych. Mierzył do 6 metrów wysokości i do 15 metrów długości. Mógł ważyć nawet 9 ton. Tyranozaur żył w okresie późnej kredy, na terenie dzisiejszej Kanady i Stanów Zjednoczonych. Do dziś naukowcy nie są zgodni co do trybu życia wielkiego mięsożercy. Niektórzy uważają, że był aktywnym myśliwym, inni forsują pogląd, według którego ""król gadów-tyranów"" miał być padlinożercą. Obecnie większość paleontologów uważa, że tyranozaur polował na duże dinozaury roślinożerne, ale mógł zadowolić się także mięsem padłych osobników.  Allozaur, czyli ""dziwny jaszczur"", swoją nazwę zawdzięcza niezwykłej budowie kręgów, znacznie lżejszych niż u pozostałych przedstawicieli rzędu podrzędu teropodów.  Żył w okresie późnej jury, na terenie Ameryki Północnej, Portugalii i Tanzanii. Duży drapieżnik osiągał 8,5-9,3 m długości i mógł ważyć nawet 2,3 tony. Nad oczyma miał skostniałe rogi, które były przedłużeniem kości łzowych. Jego kość nosowa była pokryta dwoma grzebieniami.  Zdobyczą allozaura padały duże dinozaury roślinożerne. Podobnie jak T. rex, nie gardził też padliną. Nie ma zgody co do tego, czy allozaury polowały samotnie czy w stadach. Biorąc pod uwagę jego rozmiary, bardziej prawdopodobna wydaje się druga z wymienionych opcji. Drugi podrząd gadziomiedniczych obejmuje największe stworzenia, jakie kiedykolwiek stąpały po naszej planecie. Zauropodomofy to czteronożne dinozaury roślinożerne, obdarzone niezwykle długą szyją. Brachozaur (""ramienny jaszczur"") był jednym z największych i najcięższych dinozaurów. To także jeden z najbardziej charakterystycznych przedstawicieli podrzędu zauropodomorfów - jego kończyny przednie były dłuższe od tylnych, co sprawiało że barki zwierzęcia znajdowały się powyżej linii bioder.  Żył w okresie późnej jury, na terenie Afryki Wschodniej i Ameryki Północnej. Żywił się paprociami, roślinami iglastymi i sagowcami. Osiągał imponujące 13 m wysokości i do 27 m długości. Mógł ważyć nawet 60 ton. Diplodok, czyli ""podwójna belka"", to typowy przedstawiciel podrzędu zauropodomorfów, charakteryzujący się długą szyją i ogonem oraz kończynami przednimi krótszymi od tylnych. Żył w późnej jurze, w zachodniej części Ameryki Północnej. Diplodok swoją nazwę zawdzięcza nietypowej budowie ogona, składającego się z 80 kręgów wyposażonych w podwójne szewrony. Naukowcy są zdania, że te wyrostki mogły wspierać kręgosłup, choć nie można wykluczyć, że ich funkcja ograniczała się do ochrony naczyń krwionośnych przed przygnieceniem, gdy wielki gad kładł ogon na podłożu.  Tym, co wyróżnia diplodoka na tle jego krewniaków, jest nietypowe uzębienie z mocno zredukowanymi zębami policzkowymi i przednimi zębami z eliptycznymi koronami.  Ceratopsy, czyli ""rogate oblicza"", to infrarząd roślinożernych dinozaurów ptasiomiedniczych (z rzędu cerapodów). Choć ich dynamiczny rozwój nastąpił dopiero w kredzie, wcześni przedstawiciele tego podrzędu pojawili się już w jurze. Triceratops (""twarz o trzech rogach"") to jeden z najlepiej poznanych przedstawicieli swojego podrzędu. Nazwę zawdzięcza trzem rogom. Charakterystyczną cechą tego gatunku była też kostna tarcza chroniąca szyję. Nie ma wątpliwości, że takie ""wyposażenie"" stanowiło niezwykle skuteczną broń, jednak naukowcy skłaniają się ku teorii, że te dinozaury najczęściej korzystały z oręża podczas rytualnych walk godowych. Triceratopsy żyły w późnej kredzie, na terenie Ameryki Północnej. To jeden z największych ceratopsów - osiągał wysokość 3 m, długość 9 m i wagę do 12 ton. Żywił się nisko rosnącymi roślinami.  Avaceratops (""rogata twarz Avy"", nazwany na cześć żony odkrywcy) nie był tak imponujący, jak jego krewniak z trzema rogami. Osiągał do 2,5 m długości i warzył mniej niż tonę. Podobnie jak triceratops, żył w późnej kredzie, na terenie Ameryki Północnej.  Ornitopody, czyli ""stopy ptaka"", to najliczniej reprezentowany infrarząd ptasiomiedniczych z podrzędu cerapodów. Paleontolodzy nie mają pewności co do tego, kiedy na naszej planecie pojawiły się pierwsze dinozaury ptasionogie. Pewne jest, że wcześni przedstawiciele tego podrzędu istnieli już w środkowej jurze. Szantungozaur Szantungozaur (czyli ""jaszczur z Szantung"") to największy ze wszystkich dotąd odkrytych hadrozaurów płaskogłowych. Dorosłe osobnik mogły osiągać długość do 15 m, a ich waga najprawdopodobniej przekraczała 16 ton.  Szantungozaury żyły w późnej kredzie, na terenie dzisiejszej Azji. Podobnie jak u innych przedstawicieli rodziny hadrozaurów, przedstawiciele tego gatunku charakteryzowali się bezzębnym dziobem, ale natura wyposażyła je w małe, ciasno połączone zęby policzkowe, które umożliwiały przeżuwanie twardych części roślin. Iguanodon (""ząb iguany"") był drugim odkrytym dinozaurem i pierwszym odnalezionym pradawnym gadem roślinożernym. Do tego rodzaju zaliczano wiele gatunków żyjących od późnej jury do kredy, które występowały na terenie Europy, Azji i Ameryki Północnej. Współcześnie pozostawia się w nim tylko jeden gatunek - I. bernissartensis, żyjący do wczesnej kredy na obszarze Belgii, Niemiec, Hiszpanii i Wielkiej Brytanii. Iguanodon to średniej wielkości roślinożerca. Dorosłe osobniki osiągały do 10 m długości i 3,5 m wysokości. Taki okaz mógł ważyć 4 tony.   Tyreofory, czyli ""nosiciele tarcz"", to podrząd ptasiomiedniczych, obejmujący gatunki pokryte rzędami ochronnych kolców, guzów i płyt.  Stegozaur (""zadaszony jaszczur"") jest jednym z najbardziej charakterystycznych i najlepiej rozpoznawalnych dinozaurów. To zasługa pochylonej sylwetki, masywnych płyt pokrywających grzbiet wielkiego gada i kolców wieńczących ogon. Żył w okresie późnej jury, na terenie Ameryki Północnej. Odżywiał się mchem, sagowcami, paprociami i skrzypami.  Mimo że był łagodnym roślinożercom, ankylozaur (""usztywniony jaszczur"") nie poddawał się bez walki nawet największym drapieżnikom. Osiągał do 9 m długości i mógł ważyć nawet 6 ton, ale to nie rozmiary i masa stanowiły o jego sile. Ankylozaur zaliczany jest do grupy tzw. dinozaurów opancerzonych. Ciało zwierzęcia pokrywały osteodermy w kształcie tarcz, a głowę chroniły zaokrąglone łuski. Dodatkowo, jego bronią był ogon zakończony strukturą kostną, przypominającą maczugę.  Tak uzbrojony dinozaur mógł czuć się względnie bezpieczne, nawet pomimo faktu, że w okresie kredy, w którym żył, występowały największe drapieżniki.  "
Matematyk z Uniwersytetu Harvarda jako pierwszy rozwiązał jedną z najtrudniejszych zagadek szachowych,https://www.national-geographic.pl/artykul/matematyk-z-uniwersytetu-harvarda-jako-pierwszy-rozwiazal-jedna-z-najtrudniejszych-zagadek-szachowych,Unknown,"['Nauka', 'Ludzie|National Geographic > Historia']","Słowem wyjaśnienia. Szachy to gra strategiczna, w której udział biorą dwie osoby. Przeciwnicy mają do dyspozycji szesnaście bierek (8 figur i 8 pionów). Celem gry jest pokonanie oponenta. Żeby to zrobić należy zmatować króla tzn. Doprowadzić do sytuacji, w której figura ta jest szachowana i nie ma żadnego dozwolonego ruchu, aby się obronić lub uciec. Hetman z kolei jest najsilniejszą figurą w całej grze. Może ruszać się o dowolną liczbę pól w każdym kierunku. Tyle w teorii, ponieważ w praktyce im bardziej zagłębiamy się w rozgrywkę lub problemy i zagadki szachowe okazuje się, że jest to arcytrudna gra. Problem ośmiu hetmanów (ang. the n-queens problem) to zagadka szachowa i matematyczna, która została sformułowana w 1848 roku przez mistrzów szachowych Maksa Bezzela i Franza Naucka. Dotyczy ona rozmieszczenia N hetmanów na szachownicy o wymiarach N×N tak, aby żadne dwie figury nie atakowały się wzajemnie w tym samym wierszu, kolumnie, czy ukośnym rzędzie. Następnie należy wyznaczyć liczbę różnych rozmieszczeń. Od 1869 roku naukowcy próbowali rozwiązać ten problem. Michael Simkin, matematyk z Uniwersytetu Harvarda jest pierwszym człowiekiem na świecie, któremu to się udało bez wykorzystania symulacji komputerowej. Klasyczna szachownica ma wymiary 8×8. W tym przypadku istnieją 92 możliwe do zrealizowania konfiguracje. Aczkolwiek przyjmuje się, że podstawowych rozwiązań jest 12, a resztą to warianty odwrócone. Natomiast jeżeli weźmiemy pod uwagę liczbę rozwiązać, gdzie na szachownicy umieścimy n hetmanów na szachownicy n x n to sytuacja staje się dużo bardziej skomplikowana. Dlaczego? Otóż im więcej pól szachownicy, tym liczba możliwości i konfiguracji staje się ogromna. Dodatkowym utrudnieniem jest również brak wzoru, który mógłby posłużyć jako punkt wyjścia. Jak zatem można to obliczyć? To pytanie od dawna trapiło naukowców. W lipcu 2021 roku matematyk z Uniwersytetu Harvarda podjął wyzwanie rozwiązania problemu n hetmanów. Naukowiec udowodnił, że rozwiązanie ma (0,143n)n  konfiguracji. Oznacza to, że trzeba pomnożyć liczbę hetmanów razy 0,143, a następnie obliczyć potęgę n. Jedną z przeszkód w rozwiązaniu problemu n-hetmanów było to, że nie ma względnie oczywistych sposobów na jego uproszczenie. W praktyce chodzi o to, że na relatywnie niewielkiej planszy, liczba potencjalnych wariantów może być bardzo duża. A im większa liczba hetmanów, tym potencjalna rozwiązań staje się nieprawdopodobnie olbrzymia. Właśnie dlatego, ta zagadka szachowa była tak trudna do obliczenia. Na szczęście Simkin opracował wzór, który pozwolił mu osiągnąć sukces."
Topniejące lodowce Grenlandii ogromnym zagrożeniem dla człowieka. Uwalniają śmiertelnie niebezpieczną truciznę,https://www.national-geographic.pl/artykul/z-topniejacych-lodowcow-grenlandii-uwalnia-sie-smiertelnie-niebezpieczna-trucizna,Unknown,"['Przyroda', 'Nauka']","Ilość rtęci zaobserwowana w trzech rzekach lodowcowych i trzech fiordach Grenlandii jest jedną z najwyższych odnotowanych w historii. Naukowcy twierdzą wręcz, że stężeniom w tym rejonie świata dorównują tylko zanieczyszczenia wód w przemysłowej części Chin. Te ostatnie odpowiadają za blisko 1/3 całego światowego zanieczyszczenia rtęcią.  Badacze obawiają się jednak, że do środowiska może przedostać się jeszcze więcej toksycznej rtęci. Wszystko dlatego, że lodowce Grenlandii cały czas topnieją. I to w coraz szybszym tempie.   Rtęć jest naturalnym i rozpowszechnionym pierwiastkiem uwalnianym przez pożary, erupcje wulkanów i erozję. W ciągu ostatnich 150 lat za dodatkową i ponadprogramową emisję rtęci do środowiska w dużej mierze odpowiada przemysł.  Biorąc pod uwagę, że na Grenlandii nie mamy do czynienia z żadnym dużym ośrodkiem przemysłowym, najbardziej prawdopodobne jest, że rtęć w lodowcu pochodzi z erozji skał znajdujących się pod pokrywą lodową. Przez setki lat niebezpieczny metal pozostawał ukryty w lodzie. Postępujące zmiany klimatyczne przyspieszyły jego topnienie i sprawiły, że rtęć zaczęła spływać do okolicznych wód.   Niestety pokłady rtęci w grenlandzkim lodzie mogą być tak duże, że uniemożliwią ograniczenie zanieczyszczenia środowiska tym metalem do bezpiecznego poziomu.   „To duże i wrażliwe klimatycznie źródło rtęci (Hg) nie zostało uwzględnione w obecnych globalnych budżetach Hg i strategiach zarządzania Hg” – ostrzegają autorzy nowego badania. Inny zespół naukowy odkrył niepokojąco wysokie stężenie rtęci w najgłębszych rowach Oceanu Spokojnego. Odnotowane poziomy przekraczają wszystkie dotychczas rejestrowane wartości. Są wyższe nawet od stężeń obserwowanych na obszarach bezpośrednio skażonych przez działalność przemysłową.  Badanie z udziałem naukowców z Danii, Kanady, Niemiec i Japonii przedstawia pierwsze w historii bezpośrednie pomiary depozycji rtęci w jednym z najtrudniejszych do pobierania próbek środowisk na Ziemi – na głębokości od 8 do 10 kilometrów pod wodą. Co ciekawe zdaniem głównego autora badań gromadzenie się rtęci na tak dużych głębokościach niekoniecznie musi być negatywnym zjawiskiem.   – Dobrą wiadomością jest to, że rowy oceaniczne działają jak stałe wysypisko. A więc możemy spodziewać się, że rtęć, która na nie trafi, pozostanie tam przez wiele milionów lat – mówi profesor Hamed Sanei, dyrektor Lithospheric Organic Carbon Laboratory (LOC) na duńskim Uniwersytecie w Aarhus. – Ale nawet gdy rtęć zostanie usunięta z biosfery, nie zmienia to niepokojącego faktu, jak dużo tego pierwiastka znalazło się w rowach oceanicznych. Może to być wskaźnik ogólnego stanu naszych oceanów – dodaje.  Zdaniem autorów, wyniki tych badań pomagają wypełnić kluczową lukę dotyczącą cyklu rtęci, tj. usuwania rtęci ze środowiska globalnego. Okazuje się, że rtęć może gromadzić się w osadach głębinowych, a następnie ruch tektoniczny przenosi te osady w głąb górnego płaszcza Ziemi.   – Udowodniliśmy, że osady w okopach oceanicznych są punktami akumulacji rtęci, a wskaźniki akumulacji rtęci są wielokrotnie wyższe niż wcześniej sądzono – dodaje współautor badania, dr Peter Outridge z Natural Resources Canada.   Rtęć spoczywająca kilka kilometrów pod powierzchnią wody nie stanowi bezpośredniego zagrożenia dla zdrowia ludzi. Co innego zanieczyszczenie wód w pobliżu Grenlandii. Grenlandia jest ważnym eksporterem ryb, co sprawia, że wraz z morskimi przysmakami trafiającymi na nasz talerz możemy zaserwować sobie także rtęć.    Duże ssaki morskie, takie jak foki, akumulują zanieczyszczenie rtęcią w oceanie, przenosząc zanieczyszczenia na spożywających ryby ludzi. Fot. Ansgar Walk) Czym to grozi? Akumulacja rtęci w organizmie może prowadzić do zatrucia tym pierwiastkiem, czyli choroby zwanej rtęcicą. Dochodzi w niej do uszkodzenia układu nerwowego i hormonalnego, a w skrajnych przypadkach nawet do urazów mózgu i śmierci. W latach 50 XX w. japoński zakład tworzyw sztucznych wypuszczał do zatoki Minamata ścieki zawierające metylortęć (związek rtęci o ogromnej toksyczności). Jej stężenie rosło w kolejnych ogniwach łańcucha pokarmowego – w rezultacie u mieszkańców okolicznych wiosek doszło do masowych zatruć owocami morza. Szacuje się, że spowodowały one śmierć prawie 1800 osób.  Czysta rtęć jest mniej groźna niż jej związki takie jak metylortęć czy stosowana jako pestycyd dimetylortęć. Mimo to ludzie i zwierzęta żyjący w Arktyce częściej są narażeni na spożywanie toksycznych poziomów rtęci wraz z pożywieniem i wodą. Pomijając naturalną erozję skał Grenlandii, dzieje się tak prawdopodobnie dlatego, że globalna cyrkulacja przenosi metale ciężkie na północ. Ponadto coraz większe ilości rtęci spadają na lodowce, które topniejąc ponownie uwalniają rtęć do lokalnych cieków wodnych. "
"Wielorybom zawdzięczamy wiele, w tym tlen. Teraz one potrzebują naszej pomocy",https://www.national-geographic.pl/artykul/wielorybom-zawdzieczamy-wiele-w-tym-tlen-teraz-one-potrzebuja-naszej-pomocy,Unknown,['Przyroda'],"World Whale Day, czyli Światowy Dzień Wieloryba, to jedna z najważniejszych dat w kalendarzu ekologów i przyrodników. Każdego roku w drugą lub trzecią niedzielę lutego przypominamy o tym, jak istotną rolę w oceanach odgrywają wieloryby i dlaczego powinniśmy je ratować. Tradycja sięga 1980 r. Właśnie wtedy na hawajskiej wyspie Maui po raz pierwszy oficjalnie zwrócono uwagę na problem ginących wielorybów. Od tamtej pory akcja zyskała popularność także w innych krajach. W tym roku Światowy Dzień Wieloryba jest obchodzony 20 lutego. Wieloryby pełnią ważną funkcję w morskim ekosystemie. Pomagają w produkcji tlenu, opóźnianiu zmian klimatycznych i podtrzymywaniu populacji ryb. W jaki sposób? Dostarczając składniki odżywcze fitoplanktonowi. Odchody wielorybów nawożą ten mikroskopijny las maleńkich organizmów roślinopodobnych fosforem i żelazem. Fitoplankton, będący podstawą morskiej sieci pokarmowej, jest kluczowym elementem utrzymania zasobów rybnych, a pochłaniając CO2, redukuje setki tysięcy ton węgla każdego roku, pomagając w walce ze zmianami klimatycznymi. Największe ssaki na świecie od wieków towarzyszą ludziom. Pierwotnie polowano na nie dla mięsa i oleju. Niestety, przełowienie i kłusownictwo doprowadziły do tego, że populacje tych fascynujących zwierząt stale maleją. Przykładowo szacuje się, że zanim ludzie zaczęli eksploatować antarktyczne płetwale błękitne, było ich ponad 225 tys. Obecnie ich populacja wynosi 3 tys. Bywa, że nowo odkryte gatunki już są zagrożone wyginięciem. Ponad 80 proc. waleni biskajskich przynajmniej raz w życiu zaplątało się w narzędzia połowowe. Często trafiają w sieci wielokrotnie. Kolejny problem, z jakim borykają się wieloryby to utrata i zanieczyszczenie siedlisk. Wieloryby są potrzebne nie tylko stworzeniom morskim, ale również ludziom. Niestety, tylko w ubiegłym wieku zniknęły ich aż 3 miliony. Każdy z nas może zaangażować się w ratowanie wymierających populacji. Jednym z najprostszych i najbardziej skutecznych sposobów jest odpowiedzialna gospodarka odpadami. Postaw na recykling i postaraj się ograniczyć zużycie plastiku. Według Programu Środowiskowego Organizacji Narodów Zjednoczonych każdego roku w oceanach ląduje prawie 6,5 tony śmieci. Wieloryby mogą udusić się i pokaleczyć odpadami. fot. Getty Images Widok wieloryba wyłaniającego się z oceanu to niesamowite przeżycie. Nie ma nic złego w tym, że ludzie chcą zobaczyć to na własne oczy. Planując taką atrakcję, należy jednak pamiętać o tym, żeby wybrać biura organizujące wycieczki w sposób zrównoważony dla środowiska. Postaw odpowiedzialność ponad przyjemnością z oglądania wielorybów żyjących w niewoli. Na całym świecie działają różne organizacje zaangażowane w ochronę i poprawę jakości życia wielorybów. Twój podpis wystarczy, aby o petycji zrobiło się głośniej i mogła dotrzeć do urzędników. Jeśli masz więcej czasu, możesz zaangażować się w działania wolontariackie, a nawet wirtualnie zaadoptować własnego wieloryba."
Wolontariusze odsłonili neolityczny krąg henge w Wielkiej Brytanii. Co łączy go ze Stonehenge?,https://www.national-geographic.pl/artykul/wolontariusze-odslonili-neolityczny-krag-henge-w-wielkiej-brytanii-co-laczy-go-ze-stonehenge-220523021127,Unknown,['Odkrycia'],"Archeolodzy prowadzący prace wykopaliskowe w Anglii od lat trafiają na neolityczne kręgi w ziemi – henge. Nie wiadomo, do czego były używane. Ale badaczy zwracają uwagę na ich pewne cechy wspólne: rowy w kształcie pierścieni na brzegach. Jedna z hipotez mówi o tym, że pierścienie mogły być miejscami kultu religijnego. Niewykluczone, że miały jednak inne, przyziemne zastosowanie. Najbardziej znane henge w Wielkiej Brytanii to Avebury, Great Circle i Ring of Bdgar. Niedawno badacze odkryli w Kornwalii kolejny krąg. Znalezisko przypomniało naukowcom o pytaniach od lat pozostających bez odpowiedzi. Czy tym razem poznamy prawdę o prehistorii Anglii? A previously unknown stone circle has been revealed at Castilly Henge near Bodmin, Cornwall. ð¢

The discovery follows new archaeological surveys carried out to better understand the site. ➡️ https://t.co/947tSfh14p

ð§‍ð¤‍ð§ Volunteers mark out the position of the stone circle. pic.twitter.com/L02B9YTCNA Badania terenowe w Kornwalii rozpoczęły się w 2021 r. Po oczyszczeniu wybranego obszaru z roślinności naukowcy wykorzystali specjalny radar prześwietlający grunt. Tak odkryli niewidoczny wcześniej krąg z siedmioma kamiennymi punktami. Możliwe, że w okolicy znajduje się ich więcej. Dalsze badania utrudniły jednak skomplikowane warunki gruntowe. Już to pojedyncze odkrycie zwróciło jednak uwagę badaczy na pewien szczegół. Z niektórych dołów zabrano kamienie. Badania nie udałyby się bez pomocy wolontariuszy. W oświadczeniu prasowym starszy archeolog z Cornwall Archaeological Unit, Peter Dudley, poinformował, że 12 ochotników przez 111 godzin walczyło z zaroślami, które zasłaniały henge. ‘Scrub bashing’ in action’ last week at Castilly Henge (Innis Downs). It is hoped that clearance work and future grazing at this impressive (but A30 compromised!) site will result in it being taken off the Heritage at Risk register (where it has resided for the last 10 years!). pic.twitter.com/3adi89V8N3 Owalny okrąg mierzy blisko 66 metrów długości i 62 metry szerokości. Badacze szacują, że powstał w późnym neolicie, około 2700 p.n.e. W tym czasie mieszkańcy Wysp Brytyjskich zaczynali kształtować swoją kulturę, uprawiali zboża, używali krzemienia i ustanowili rytuały pogrzebowe. Powstające wówczas henge według ekspertów mogły być miejscem zgromadzeń lub odprawiania rytuałów. W ostatnich latach pojawia się też coraz więcej głosów, jakoby na przestrzeni wieków okręgi miały różne zastosowanie dostosowane do ówczesnych potrzeb. Na łamach „Guardiana” czytamy na przykład, że nowoodkryty Castilly Henge w średniowieczu był wykorzystywany jako teatr. Podczas angielskiej wojny domowej miał być z kolei składami broni."
"Lata świetlne, rok świetlny, jednostki dla gwiazd (konwersja do kilometrów)",https://www.national-geographic.pl/artykul/lata-swietlne-rok-swietlny-jednostki-dla-gwiazd-konwersja-do-kilometrow,Artur Białek,['Kosmos'],"W kosmicznych warunkach – gdzie tysiąc, sto tysięcy, a nawet milion kilometrów to niewiele – pomiar odległości między poszczególnymi ciałami niebieskimi wykorzystujący ziemskie jednostki – kilometry i mile – byłby pozbawiony sensu. Trudno to sobie wyobrazić, ale podróż do nawet tych obiektów w kosmosie, które możemy zobaczyć nieuzbrojonym okiem, może trwać wiele lat. Mając to na uwadze, łatwo można dojść do wniosku, że typowe jednostki odległości są nieprzydatne w skali astronomicznej.  Ziemskie pojęcie odległości i szybkości traci na znaczeniu, gdy mowa o przestrzeni kosmicznej. Wystarczy wyobrazić sobie, że sonda Helios 1 – próbnik wysłany w stronę Słońca - osiągnęła prędkość wynoszącą 96,2 km/s względem Ziemi. Sonda Helios 2 rozpędziła się do prędkości 98,9 km/s względem naszej planety. Mimo to, lot tych obiektów trwał wiele lat. To dobitnie pokazuje, z jak dużymi odległościami mamy do czynienia w skali astronomicznej. Przykładowo, dystans występujący pomiędzy Ziemią a Słońcem to 149597870 km. Trudno zapisać tą wartość, a jeszcze trudniej – odczytać i zapamiętać. Kolejnym przykładem niech będzie obszar gwiazdotwórczy najbliższy Ziemi – Mgławica Oriona, która znajduje się w odległości 1300 lat świetlnych od naszej planety. Jaki to dystans? Dokładnie 1230840000000000 km, co przekłada się na 764808515499599 mil.  Każdy chyba przyzna, że przydatność ziemskich jednostek w pomiarze odległości astronomicznych jest żadna, tym bardziej, że wielokrotność odległości Słońca od Ziemi często jest używana w celu określenia dystansu występującego między innymi ciałami niebieskimi. Żeby łatwiej wyrazić ogrom Wszechświata, astronomowie wprowadzili odpowiednie jednostki odległości. Jedną z nich jest rok świetlny. Mierzenie astronomicznych odległości w latach świetlnych ma jeszcze jedną zaletę – daje realny pogląd na to, jak daleko wstecz sięga się w czasie podczas prowadzonych obserwacji. Światło nie dociera do naszych oczu od razu. Potrzebuje czasu, by dotrzeć do Ziemi, a to oznacza, że wszystko, co aktualnie widzimy w kosmosie, już się wydarzyło. Dla przykładu, obserwując ciało niebieskie oddalone o 10 lat świetlnych od naszej planety, widzimy, jak wyglądało dokładnie 10 lat temu. Nazwa „rok świetlny” może sugerować, że mówimy o jednostce czasu. Nic bardziej mylnego. Rok świetlny (ly) jest odległością, jaką światło pokonuje w warunkach próżni w ciągu roku juliańskiego. Należy zdać sobie sprawę z faktu, że światło nie rozchodzi się od razu. Jego szybkość jest ograniczona i równa się 299792458 m/s. Oznacza to, że w ciągu jednej sekundy, wiązka światła przemieszcza się na odległość ok. 300000 km.  Rok świetlny można podzielić na mniejsze jednostki: godzinę świetlną, minutę świetlną oraz sekundę świetlną. Taka skala umożliwia określenie odległości wszystkich ciał niebieskich w kosmosie, tych najbliższych względem Ziemi i tych najbardziej oddalonych. Przykładowo, odległość Księżyca od Ziemi to 1,3 sekundy świetlnej. Słońce jest oddalone od naszej planety o 8 minut świetlnych, natomiast druga najbliższa gwiazda – Proxima Centauri – o 4,22 lat świetlnych. Od granicy Układu Słonecznego, dzieli nas 11 godzin świetlnych. W skali wszechświata, nie są to szczególnie imponujące wartości. Wystarczy powiedzieć, że dystans pomiędzy Ziemią a Galaktyką Andromedy to 2,2 mld lat świetlnych.  Dlaczego astronomowie używają prędkości wiązki światła do określania odległości w kosmosie? Wynika to z faktu, że prędkość światła jest wartością stałą w całym Wszechświecie. Poza tym, światło jest najszybciej poruszającą się falą, jaką zna człowiek. Jak obliczyć prędkość, którą w ciągu roku przebywa światło? Służy do tego następujący wzór: 365*24*60*60*300000= 9460800000000000 m 9460800000000000/1000=946800000000 km (w przybliżeniu 9,5 bln km);
gdzie: 365 to liczba dni w roku, 24 to liczba godzin w dobie, 60 to liczba minut w godzinie, 60 to liczba sekund w minucie, 300000 to prędkość wyrażona w km, jaką światło pokonuje w ciągu jednej sekundy.  Zastosujmy teraz odwrotną konwersję, czyli przeliczmy lata świetlne na kilometry. Można to zrobić za pomocą następującego wzoru: x*946800000000=liczba km;
gdzie x to liczba lat świetlnych. Przykładowo: 3(lata świetlne)*946800000000=2840400000000 km.  Lata świetlne i jednostki utworzone przez podział roku świetlnego nie są jedynymi, których używają astronomowie. Pozostałe jednostki odległości, mające zastosowanie w odniesieniu do przestrzeni kosmicznej, to: jednostka astronomiczna, parsek, redshift. Mówiąc o jednostce astronomicznej, na myśli należy mieć uśrednioną odległość między Ziemią a Słońcem. 1 au to 149597870 km lub 0,000004848136811136 ly. Taka miara jest na tyle obrazowa, że z powodzeniem może być używana do określania odległości w Układzie Słonecznym. Z jej pomocą, można wyobrazić sobie dystans między naszą planetą a innym ciałem niebieskim jako wielokrotność odległości Słońca od Ziemi. Przykładowo, odległość Marsa od Słońca to 1,52 au, czyli Czerwoną Planetę dzieli od Słońca ponad półtorej odległości Ziemia-Słońce. Wartość jednostki 1 au została ustalona w drugiej połowie 2012 roku, podczas spotkania Międzynarodowej Unii Astronomicznej w Pekinie.  Parsek (paralaksy-sekundy) to odległość, z jakiej połowa wielkiej orbity ziemskiej jest widoczna jako łuk o długości wynoszącej jedną sekundę kątową. W ciągu roku zmienia się kąt, pod jakim możemy obserwować gwiazdy bliższe na tle gwiazd dalszych – wartość ta jest inna latem, a inna zimą. Mamy tu do czynienia ze zjawiskiem paralaksy, czyli pozornej zmiany położenia obiektu na sferze niebieskiej względem dalej położonych obiektów, które jest rezultatem zmiany miejsca obserwacji, wywołanej przemieszczaniem się obserwatora. W momencie, gdy różnica w położeniu gwizdy bliskiej latem i zimą jest równa jednej sekundzie kątowej (1/3600 stopnia), mamy do czynienia z odległością jednego parseka. O jakiej odległości mowa? 1 parsek to dokładnie 3,2616 ly albo 206265 au."
Koniec „wojny dzwonów” we Florencji. Ksiądz dostał grzywnę 2 tys. euro,https://www.national-geographic.pl/artykul/koniec-wojny-dzwonow-we-florencji-ksiadz-dostal-grzywne-2-tys-euro,Unknown,['Ludzie'],"Powiedzenie ""słyszy, że dzwonią, ale nie wie, w którym kościele"" w tej sytuacji nabiera nowego znaczenia. Ksiądz Leonardo Guerri z kościoła Santa Maria a Coverciano we Florencji od kilku lat prowadzi spór z mieszkańcami. Lokalna gazeta Corriere Fiorentino nazwała go  „wojną dzwonów”. Osoby mieszkające blisko kościoła skarżą się na kościelne dzwony, dzwoniące codziennie między 8 rano a 21:00. Jak twierdzą, hałas uniemożliwia im zarówno pracę, jak i odpoczynek. Najgłośniej jest w niedziele i święta – wtedy dzwony biją co pół godziny. Florentczycy przez 4 lata pisali petycje do kościoła o ograniczenie pracy dzwonów. W tym czasie sprawa trafiła do sądu, a na miejscu przeprowadzono testy poziomu hałasu. Wygląda na to, że  „wojna dzwonów” zakończy się ciszą – przynajmniej po części. Toskańska agencja ochrony środowiska nałożyła na księdza Guerri grzywnę w wysokości 2 tys. euro. To nie oznacza jednak, że dzwony całkowicie zamilkną. Od teraz będą mogły bić tylko na wezwanie na msze święte i ostatnie nabożeństwa dnia o godz. 18:00. Ksiądz z kościoła Santa Maria a Coverciano odmówił udzielenia komentarzu mediom. Post udostępniony przez Dan Bass (@danbass2) Nie tylko mieszkańcy Florencji borykali się z nadmiernie bijącymi dzwonami kościelnymi. Od lat w całej Toskanii zgłaszane były podobne problemy. W 2014 r. arcybiskup Florencji, kardynał Giuseppe Betori, wysłał nawet do swojej diecezji dyrektywę o kontrolach poziomu hałasu w sąsiedztwie kościołów. Poprosił również księży, aby nie nadwyrężali poczucia chrześcijańskiej pobożności osób mieszkających w pobliżu dzwonnic. Zabytki Florencji cieszą się ogromną sławą. Każdego roku przyciągają tysiące turystów nie tylko z Włoch, ale również z zagranicy. Jednym z obowiązkowych punktów wycieczki do Florencji jest Katedra Santa Maria del Fiore. Mieszkańcy miasta nazywają ją Il Duomo. Świątynia zachwyca swoją architekturą, zwłaszcza fasadą zaprojektowaną i wykonaną w stylu gotyckim. Jej obecny wygląd to efekt neogotyckich przeróbek przeprowadzonych w XIX w. Podziwiając panoramę miasta nie sposób nie zauważyć charakterystycznej kopuły katedry, której rozpiętość ma średnicę o 2 m większą niż kopuła Panteonu w Rzymie. Inne znane zabytki we Florencji to między innymi: średniowieczny kamienny most Ponte Vecchio, Piazzale Michelangelo, czyli XIX-wieczny plac z widokiem na miasto i oczywiście światowej sławy renesansowa rzeźba Dawida. Najbardziej znany dzwon w Polsce to oczywiście dzwon Zygmunt. Można go podziwiać na Wieży Zygmuntowskiej w katedrze wawelskiej. Mierzy ponad 2 metry i waży 12 600 kg. Mimo imponujących wymiarów Zygmunt nie jest największym dzwonem w Polsce. Od 1999 r. tytuł należy do Dzwonu Maryja Bogurodzica, który ma prawie 4,5 metra wysokości."
Posłuchajcie jak brzmi Mars!,https://www.national-geographic.pl/artykul/posluchajcie-jak-brzmi-mars,Unknown,['Kosmos'],"Łazik „Perseverance” jest pierwszym pojazdem na powierzchni Marsa, który posiada na pokładzie specjalne, dedykowane mikrofony służące do nagrywania marsjańskich odgłosów. Do tej pory, pojazd NASA zdążył nagrać już pięć godzin szumów marsjańskiego wiatru. Na nagraniach można też usłyszeć dźwięk silników łazika, dźwięk kół, które poruszają się po marsjańskim gruncie oraz odgłos jaki wydaje napęd ruchomego ramienia pojazdu. Największą ekscytację wzbudzają jednak u naukowców z NASA dźwięki marsjańskiego helikoptera, który dotarł tam na pokładzie „Perseverance”, „Ingenuity”.

Nagrania nie służą żadnemu konkretnemu naukowemu celowi. Mikrofony umieszczono na pokładzie pojazdu „przy okazji”. Skoro „Perseverance” już tam jest i prowadzi pionierskie badania naukowe (np. pobiera próbki gruntu, które analizuje w mini–laboratorium na swoim pokładzie poszukując śladów życia), dlaczego by nie posłuchać tego, jak brzmi inna planeta?

Naukowcy z NASA przyznają, że akurat ten element misji służy po prostu zaspokojeniu ciekawości i pozwala na doświadczenie Marsa w zupełnie nowy sposób. Mikrofony, które poleciały na Marsa nie są też żadną specjalistyczną aparaturą. Są dość przeciętnymi urządzeniami: to dwa mikrofony dookólne o oznaczeniu DPA 4006. Można je kupić w Internecie za cenę około 2 400 dolarów.

W tym momencie czuję się jednak zobowiązany dodać, że określenie „przeciętne urządzenie” pasuje do nich tylko w porównaniu z innymi, super–zaawansowanymi technologiami NASA. Tak czy owak, w porównaniu z tym, co ma na pokładzie „Perseverance”, którego misja kosztuje 2,7 miliarda dolarów, to naprawdę niewiele.
  Materiał opublikowany przez NASA. Nagranie z powierzchni Marsa zaczyna się w 1:32. To nie pierwsza misja kosmiczna, która obejmuje zamiary nagrania dźwięków z innych planet. Ludzkość po raz pierwszy mogła usłyszeć brzmienie innego świata w 1981 roku, kiedy to radziecka sonda kosmiczna „Venera 13” zarejestrowała dźwięki w atmosferze Wenus, na powierzchni której wylądowała i przetrwała nieco ponad dwie godziny (warunki na tej planecie są naprawdę niesprzyjające!). Dzięki Europejskiej Agencji Kosmicznej z kolei, ludzkość mogła przekonać się jak brzmi Tytan–księżyc Saturna. Europejski lądownik „Huygens”, będący częścią słynnej amerykańskiej sondy „Cassini” badającej Saturna, przesłał na Ziemię dźwięki z Tytana podczas opadania na jego powierzchnię w styczniu 2005 roku.  Jeśli chodzi o amerykańskie nagrania z innych planet, choć może trudno w to uwierzyć, Perseverance jest dopiero pierwszym przedsięwzięciem NASA, które zakończyło się sukcesem pod tym względem. Pierwszą próbę NASA podjęła przy okazji misji „Mars Global Surveyor” w 1998 roku, kiedy to lądownik o nazwie „Mars Polar Lander”, niestety rozbił się przy lądowaniu w grudniu 1999 roku. Po raz drugi, amerykańska agencja kosmiczna planowała wysłać mikrofon na pokładzie lądownika „Phoenix” (tym razem lądowanie się powiodło), ale ostatecznie zrezygnowała z tego pomysłu w obawie przed ewentualnymi komplikacjami technicznymi, które mógłby spowodować, a które mogłyby zagrozić sprawnemu działaniu całego lądownika. Helikopter ”Ingenuity"", w tle łazik „Perseverance"" (getty images)"
UFO w Polsce. Te miejsca mieli odwiedzać kosmici,https://www.national-geographic.pl/artykul/ufo-w-polsce-te-miejsca-mieli-odwiedzic-kosmici,Unknown,['Kosmos'],"Istnienie kosmitów to jeden z najbardziej kontrowersyjnych tematów rozpalających do czerwoności nie tylko astronomów, ale też, a może i przede wszystkim, fanów teorii spiskowych. Mimo że nie ma żadnych oficjalnych dowodów na to, że nie jesteśmy sami w kosmosie, to wielu ludzi na całym świecie wierzy w UFO. Prym wiodą Amerykanie. Według badań przeprowadzonych w 2020 r. ok. 65 proc. dorosłych mieszkańców USA wierzy w istnienie istot pozaziemskich, a ok. 51 proc. jest przekonanych, że zgłaszane co jakiś czas do mediów niezidentyfikowane obiekty latające są potwierdzeniem wizyt obcych na Ziemi. To może być związane z rzekomą katastrofą statku kosmicznego, do której miało dojść w 1947 r. na ranczo w Roswell w stanie Nowy Meksyk. Od tamtej pory Amerykanie na potęgę fascynują się obcymi. Co ciekawe, niedawno NASA ogłosiła, że zatrudni teologów, aby ocenili, jak ludzkość może zareagować na ewentualne odkrycie życie pozaziemskiego w kosmosie. Ta wiadomość na nowo rozpoczęła żywe dyskusje o kosmitach. Wizyty przybyszów z innych planet często kojarzą nam się ze wspomnianym Roswell, jednak i w Polsce – według niektórych relacji – miało lądować UFO. O „zdarzeniu w Emilcinie” słyszała pewnie większość znawców tematu. We wsi na Lubelszczyźnie stoi nawet pomnik upamiętniający rzekomą wizytę obcych – został ufundowany przez Fundację Nautilus. 10 maja 1978 r. wracający z pola Jan Wolski miał spotkać na swojej drodze kosmitów. Z relacji rolnika wynika, że istoty zaprosiły go do swojego statku kosmicznego, gdzie przeprowadzono na nim bezbolesne badania. Lądowanie UFO w Emilcinie zostało potwierdzone przez niezależnych świadków. Opowieść Wolskiego wywołała niemałą sensację. Do wsi zaczęli przyjeżdżać milicjanci, dziennikarze i poszukiwacze kosmitów nie tylko z Polski. Post udostępniony przez LubelskieTravel (@lubelskie_travel)  Warto dodać, że Jan Wolski cieszył się bardzo dobrą reputacją w Emilcinie. Był szanowany i uchodził za pobożnego człowieka. Testy psychologiczne nie wykazały u niego żadnych zaburzeń psychicznych lub tendencji do fantazjowania. W latach 70. ubiegłego wieku media w Polsce nie interesowały się szczególnie tematyką zjawisk paranormalnych. Dopiero kilka dekad później wieś Wylatowo została okrzyknięta polską stolicą UFO. Wszystko zaczęło się w 2000 r., kiedy w okolicy pojawiły się pierwsze tzw. kręgi w zbożu. Do 2006 r. można je było obserwować regularnie. Pierwsze tego typu zjawisko zauważono na polu Tadeusza Filipczaka. Mężczyzna opowiadał później, że ślady nie wyglądały na zostawione przez człowieka. Wspominał również, że w dzień przed pojawieniem się tajemniczych znaków we wsi zabrakło prądu. Kosmiczna mapa Wylatowa / Wylatowo.pl Przed wybuchem pandemii w Wylatowie organizowano cykliczne spotkania sympatyków zjawisk ufo. Mieszkańcom wsi co jakiś czas zdarza się zgłaszać, że na ich polach pojawiają się kręgi. Wszystkie ślady badają eksperci i jak się okazuje, zostawiają je ludzie. Ostatni raz UFO miało przelecieć na Wylatowem w 2017 lub 2018 r. Tak przynajmniej twierdzą autorzy nagrań opublikowanych w internecie. UFO w Polsce nie cieszy się co prawda tak wielką popularnością, jak w USA, ale Emilcin i Wylatowo to nie jedyne miejsca w naszym kraju, w których rzekomo mieli pojawić się kosmici. 7 października 1994 roku do kontaktu z pozaziemską cywilizacją rzekomo doszło na terenie wojskowego poligonu w Nadarzycach, niedaleko Bornego-Sulinowa. Żołnierze i mieszkańcy okolic twierdzą, że widzieli na niebie obiekty przypominające kule ognia. Tajemnicze pojazdy miały zidentyfikować jednomiejscowe samoloty myśliwsko-bombowe. Nie udało się to jednak, a dodatkowo obie maszyny Su-22 straciły moc w silnikach."
Największe zwierzęta na świecie – sprawdź rekordy ze świata zwierząt,https://www.national-geographic.pl/artykul/najwieksze-zwierzeta-na-swiecie-sprawdz-rekordy-ze-swiata-zwierzat,Artur Białek,['Przyroda'],"Choć era pradawnych olbrzymów przeminęła bezpowrotnie, współczesny świat też zamieszkują prawdziwe kolosy, których ogrom stawia je na samym szczycie królestwa fauny. Największe zwierzęta na świecie potrafią wprawić w osłupienie i wywołują niemały zachwyt. Charakteryzują się różnymi kształtami i rozmiarami, ale łączy je jedno - w swoich rzędach, podrzędach i rodzinach są absolutnymi rekordzistami, wyraźnie górującymi nad pozostałymi gatunkami. Nasze zestawienie otwiera największy ssak morski i jednocześnie największe zwierzę w historii Ziemi. Mowa o płetwalu błękitnym - kolosie zamieszkującym oceaniczną toń. W tym przypadku, słowo ""kolos"" nie zostało użyte na wyrost. Dorosłe samice (które są nieco większe od samców) mogą mierzyć nawet 3300 cm długości! Waga tego kolosa zamyka się w przedziale 135000-150000 kg!  Aż trudno uwierzyć, że taki gigant wciąż zamieszkuje naszą planetę. Ogromne wieloryby zamieszkują wszystkie oceany świata. Najliczniejsze populacje występują na półkuli południowej. Płetwale należą do grupy zwierząt migrujących. W okresie rozrodczym wybierają cieplejsze wody. Pożywienia szukają natomiast w wodach chłodniejszych, gdzie licznie występuje kryl, czyli skorupiaki planktonowe. Jak dużo pokarmu potrzebuje ten kolos? Przeciętny płetwal dziennie pochłania ok. 4000 kg planktonu! Kolejnym gigantem w naszym zestawieniu jest rekin wielorybi - największa ryba świata. To kolejny kosmopolityczny gatunek, który można spotkać niemal we wszystkich wodach w strefie klimatu tropikalnego i subtropikalnego (wyjątkiem jest Morze Śródziemne). Pod względem rozmiarów, ten olbrzym tylko nieznacznie ustępuje opisanemu wyżej królowi oceanów. Rekin wielorybi mierzy do 1500 cm długości, ale niepotwierdzone informacje wskazują, że ten gatunek może osiągać długość przekraczającą 2000 cm. Dorosły osobnik waży 10000-20000 kg. Nieoficjalnie mówi się o osobnikach ważących ponad 30000 kg.  Może się wydawać, że tak duży rekin musi być najdoskonalszym drapieżnikiem, jaki żyje na naszej planecie. Nic bardziej mylnego. To łagodny olbrzym, który żywi się planktonem. Nie przejawia agresywnych zachowań, a najlepszym tego dowodem jest fakt, że nurkowanie z rekinami wielorybimi to jedna z największych atrakcji Australii.  Przenosimy się do królestwa gadów, gdzie niepodzielnie panuje krokodyl różańcowy. Jeżeli jakiekolwiek współcześnie żyjące zwierzę może nam zobrazować, jak mógł wyglądać świat prehistorycznych gadów, jest to właśnie ten gatunek. Już świeżo wyklute młode mierzą 25-30 cm. Po 12 miesiącach, krokodyl mierzy 100 cm. Dorosłe samce osiągają od 430 do 520 cm, a samice - od 230 do 350 cm. Dorodny samiec może ważyć od 400 do 1000 kg. Samice są wyraźnie lżejsze - osiągają do 150 kg. Należy podkreślić, że mówimy tu o wartościach uśrednionych. Największe osobniki osiągają aż 700 cm, przy czym należy podkreślić, że nie ma ich zbyt wiele.  Większość padła ofiarą jedynego wroga tego kolosa - człowieka. Krokodyl różańcowy jest jednym z najmniej wybrednych drapieżników, a jego dieta zależy przede wszystkim od rejonu występowania. Zwierzę znajdujące się na samym szczycie łańcucha pokarmowego może upolować każdą zdobycz. Niestety, zdarza się, że jego szczęki (najsilniejsze wśród wszystkich lądowych drapieżców) chwytają także człowieka.  Pozostańmy jeszcze przez chwilę w królestwie gadów, a konkretnie - w świecie węży. W sieci pojawia się wiele doniesień o gigantycznych anakondach, które mają osiągać długość przekraczającą 15 m. Takie zwierzęta jednak nie istnieją. Mało tego, anakonda wcale nie dzierży zaszczytnego tytułu. Najdłuższe węże świata to pytony siatkowe. Muskularne cielsko tego kolosa mierzy ponad 600 cm. Warto jednak podkreślić, że w niewoli żyje osobnik, który w wieku 9 lat osiągnął 770 cm. Biorąc pod uwagę fakt, że te zwierzęta rosną przez całe życie, gad ma szansę osiągnąć 1000 cm lub więcej. Pytony siatkowe żywią się ssakami, rzadziej ptakami. Ich ofiarą zwykle padają gryzonie, ale olbrzymi dusiciel poluje też na zwierzynę wielkości świni domowej. Wbrew obiegowej opinii, nie jest to zwierzę zagrażające człowiekowi. Ataki zdarzają się niezwykle rzadko. Kolejnym zwierzęciem na naszej liście jest królowa płazów. Salamandra olbrzymia chińska. Niegdyś powszechnie zamieszkiwała południowo-zachodnią część Azji. Dziś liczebność tego płaza maleje, a rozproszone populacje można jeszcze spotkać w dopływach Rzeki Żółtej, Rzeki Perłowej oraz Jangcy. Dorosłe osobniki osiągają do 180 cm długości. Zwierzę żywi się przede wszystkim bezkręgowcami - owadami, skorupiakami i mięczakami. Nie gardzi też małymi ssakami, gadami, rybami i innymi płazami. Przenosimy się na ląd, gdzie niepodzielnie króluje słoń afrykański. Największy współcześnie żyjący ssak lądowy występuje w środkowej i południowej Afryce. To zwierzę stadne, które w rodzinnych gromadach przemierza Czarny Ląd w poszukiwaniu pożywienia i wody. Największy, czyli właściwie jaki? Dorosły samiec słonia afrykańskiego osiąga średnią wysokość w kłębie na poziomie 330 cm. Największe osobniki mierzą 395 cm. Waga? 5500- 6400 kg. Największy udokumentowany osobnik mierzył 396 cm i ważył 11000 kg! Samice są wyraźnie mniejsze - osiągają ok. 270 cm i ważą 3700 kg. Każdego dnia, słonie pożerają ponad 200 kg materiału roślinnego. Pożywienie pozyskują przede wszystkim z drzew. Jeżeli trzeba, powalają pień potężnymi ciosami, by łatwiej sięgnąć do zielonych części.  Pozostajemy w Afryce. Na Czarnym Lądzie (w północnej części kontynentu) możemy spotkać nie tylko olbrzymie ssaki, ale także największego ze wszystkich ptaków lądowych. Samica strusia czerwonoskórego osiąga do 180 cm i może ważyć nawet 90 kg. Dużo? To jeszcze nie wszystko, bo prawdziwymi rekordzistami są samce. Dorosłe osobniki mierzą ok. 274 cm i ważą ok. 130 kg! Mimo że są nielotami, i tak przemieszczają się niezwykle sprawnie. Potężne nogi umożliwiają im bieg z prędkością ok. 100 km/godz. Wypada podkreślić, że to także niezwykle skuteczna broń. Silny kopniak może skutecznie zniechęcić drapieżnika do ataku. Wymieniając największe ptaki, nie sposób nie wspomnieć o gatunku królującym w przestworzach. W tym przypadku, wskazanie największych osobników jest niezwykle trudne, ze względu na osobnicze cechy przedstawicieli poszczególnych gatunków. Jako kryterium przyjmijmy zatem rozpiętość skrzydeł. W tym aspekcie palmę pierwszeństwa dzierży albatros wędrowny - największy ze wszystkich ptaków morskich. Doskonały lotnik, który w ciągu jednego dnia może pokonać dystans przekraczający 1000 km, osiąga rozpiętość do 370 cm! "
Najstarszy przedstawiciel Homo sapiens może być jeszcze starszy niż dotychczas sądzono,https://www.national-geographic.pl/artykul/najstarszy-przedstawiciel-homo-sapiens-moze-byc-jeszcze-starszy-niz-dotychczas-sadzono-220113084709,Unknown,['Odkrycia'],"Omo I to najstarszy znany przedstawiciel naszego gatunku. Szczątki tego homo sapiens zostały odnalezione w latach 1967-1974 w południowo-zachodniej Etiopii, niedaleko rzeki Omo. Odkrył je wówczas Richard Leakey. Po latach badań szczątki ostatecznie datowano na około 200 tysięcy lat. Teraz okazuje się, że mogą być starsze nawet o ponad 30 tysięcy lat. Najnowsze odkrycie opublikowano w naukowym magazynie Nature. Dokładne zbadanie przebiegu ewolucji naszego gatunku od kilku dekad spędza sen z powiek naukowcom. Zadanie to do najprostszych nie należy. Jest wiele nieścisłości i przeszkód, które tę pracę utrudniały i utrudniają. Do dziś tak naprawdę nie wiemy, kiedy na naszej planecie pojawił się pierwszy przedstawiciel naszego gatunku. Jednakże Omo I, znany również jako Omo Kibish, jest najstarszym homo sapiens, którego udało się dotychczas odnaleźć. Przez dziesięciolecia badań naukowcom udało się określić w końcu jego wiek na ok. 200 tysięcy lat. Najnowsze badania w miejscu, w którym odnaleziono kości naszego przodka ujawniły zaskakujące dane. Jego szczątki znajdowały się pomiędzy dwiema warstwami popiołu wulkanicznego. Na podstawie wyników datowania radiowęglowego okazało się, że wyższa wartstwa pochodzi z erupcji wulkanu wulkanu Shala, który znajduje się 400 km od stanowiska archeologicznego. Wybuch miał miejsce ponad 230 tysięcy lat temu. Eksperci zwracają jednak uwagę na to, że Omo może być jeszcze starszy, ponieważ jego szczątku znajdowały się w niższej warstwie. The remains of the Kibish Omo I from Ethiopia — among the oldest known fossils of Homo sapiens in eastern Africa — could be at least 36,000 years older than previously thought, according to a paper published in @Nature. https://t.co/gUqPHnZpFK pic.twitter.com/fndfGVr5rV -Szczątki Omo zostały znalezione pod grubą warstwą popiołu wulkanicznego, której nikomu nie udało się datować za pomocą technik radiometrycznych, ponieważ popiół jest zbyt drobnoziarnisty. - mówi Céline Vidal, wulkanolog z Uniwersytetu Cambridge. Naukowcy mają nadzieję, że dalsze badania ustalą dokładniej wiek Omo I. Pierwsze badania, które zostały wykonane zaraz po odkryciu wykazały, że Omo I może być „zaledwie” 130 000 lat. W ciągu kolejnych 30 lat prac i datowania okazało się, że to nawet prawie 200 tysięcy. Być może jeśli naukowcom uda się znaleźć sposób, żeby zbadać dolną warstwę popiołu wulkanicznego, okaże się, nasz przodek jest jeszcze starszy."
Na całym świecie znikają dzikie jadalne rośliny – alarmują naukowcy. To zagrożenie dla lokalnych społeczności,https://www.national-geographic.pl/artykul/na-calym-swiecie-ubywa-dzikich-jadalnych-roslin-alarmuja-naukowcy-to-zagrozenie-dla-lokalnych-spolecznosci-220224101836,Unknown,"['Przyroda', 'Ludzie|National Geographic > Odkrycia']","Dostępność dzikich jadalnych roślin postanowili sprawdzić uczeni z Autonomicznego Uniwersytetu Barcelony. W tym celu przepytali przedstawicieli rdzennych grup ludności z całego świata. Wnioski z tych badań, opublikowane na łamach czasopisma naukowego „Global Food Security”, są niepokojące. Naukowcy oszacowali, że na całym świecie istnieje co najmniej 7 tys. gatunków dzikich jadalnych roślin i 2 tys. gatunków grzybów jadalnych. Stanowią one ważne źródło witamin i mikroelementów, zwłaszcza dla mieszkańców krajów rozwijających się. Niestety, badania pokazują, że dostępność takich produktów żywieniowych jest coraz gorsza. Zjawisko to widoczne jest w wielu krajach. – Mieszkańcy są zaniepokojeni, bo to zjawisko zagraża ich bezpieczeństwu żywnościowemu. Wcześniejsze badania nie doceniały roli, jaką dzikie jadalne rośliny i grzyby odgrywają dla lokalnych społeczności – mówi Christoph Schunko, główny autor badań. Przyczyn tego niepokojącego stanu rzeczy jest kilka. Na pierwszym miejscu znajduje się intensywne rolnictwo, zabierające coraz więcej gruntu pod uprawy i niszczące naturalne ekosystemy. Naukowcy wskazują też na nadmierną eksploatację dzikich zasobów, zanieczyszczenia środowiska i niekorzystne zmiany klimatyczne. Uczeni podkreślają, że w każdym kraju powinny zostać opracowane lokalne strategie, mające na celu ochronę zasobów dzikich jadalnych roślin i grzybów. Potrzebne są też dalsze badania w tej dziedzinie. Takie badania prowadzone są m.in. na Madagaskarze przez europejski zespół naukowy LICCI. O wynikach uczeni donoszą na łamach czasopisma „PLOS ONE”. Okazuje się, że na Madagaskarze wiedzę o jadalnych roślinach zdobywają już nawet dzieci. – Ta wiedza różni się od tej, którą posiadają dorośli i jest zaskakująco bogata – podkreśla Vincent Porcher, szef zespołu badawczego. Dzikie rośliny stanowią ważną część diety mieszkańców Madagaskaru. Naukowcy doliczyli się 117 gatunków takich roślin na tej wyspie. Są one używane jako przyprawy, przekąski i przystawki, ale także jako główne źródło pokarmu podczas okresów nieurodzaju. W Polsce od dziesięcioleci popularnością cieszą się dzikie jagody: borówki, brusznice, jeżyny czy maliny. Wiele osób zbiera także grzyby jadalne. Jednak wokół nas rośnie wiele mniej znanych jadalnych dzikich roślin. Oto przykłady:"
Największy wulkan na świecie - gdzie się znajduje i czy stanowi zagrożenie?,https://www.national-geographic.pl/artykul/najwiekszy-wulkan-na-swiecie-gdzie-sie-znajduje-i-czy-stanowi-zagrozenie,Artur Białek,['Przyroda'],"Wulkany kształtowały ziemski krajobraz przez wszystkie ery i okresy. Mimo że czasy współczesne należy określić jako spokojne w kontekście aktywności wulkanicznej, to nie ulega wątpliwości, że olbrzymie jednostki prędzej czy później obudzą się do życia, manifestując swoją aktywność przerażającymi zjawiskami. Największą fascynację, a jednocześnie - największą grozę budzą wielkie wulkany i superwulkany. Nic dziwnego. Wskazanie największego wulkanu jest trudniejsze, niż mogłoby się wydawać. Takie jednostki można bowiem klasyfikować na różne sposoby - w kontekście wysokości względnej i bezwzględnej, zajmowanej powierzchni, powierzchni kaldery czy objętości ogniska magmowego. Należy także uwzględnić typ wulkanu i ich podział pod względem aktywności. Mając to wszystko na uwadze, poniżej zestawiamy największe wulkany świata. Zestawienie otwiera Mauna Loa - największy wulkan tarczowy świata. Gigant położony na wyspie Hawai'i (archipelag Hawajów) osiąga wysokość 4170 m n.p.m. Należy jednak podkreślić, że pod lustrem wody znajduje się 4975 m góry, więc jej wysokość względna to aż 9145 m. W czasach historycznych i współczesnych, wulkan Mauna Loa wybuchał łącznie 40 razy. Ostatnia erupcja miała miejsce w 1995 roku. Wymieniając największe wulkany tarczowe, nie można nie uwzględnić uśpionego giganta z Hawajów. Mauna Kea to największa tego typu uśpiona jednostka. Jej szczyt wznosi się na wysokość 4205 m n.p.m., jednak jeżeli policzymy tę wartość od podstawy góry, która znajduje się na dnie Oceanu Spokojnego, otrzymamy wynik 10203 m, co stanowi największą wysokość względną na Ziemi. Ostatnia erupcja wulkanu Mauna Kea miała miejsce 4500 lat temu. Obecnie ten gigant nie przejawia aktywności.  Poznaliśmy dwa największe wulkany tarczowe, których majestat możemy podziwiać bez żadnego specjalnego sprzętu. Czas na olbrzyma, którego wierzchołek nie wystaje ponad poziom wody. Masyw Tamu, stanowiący część Wyniesienia Szackiego, to największy wygasły podmorski wulkan tarczowy i jednocześnie - największy rozpoznany wulkan na świecie. Kolos położony pod powierzchnią Oceanu Spokojnego, w odległości ok. 1600 km od Japonii, legitymuje się rozmiarami 450x650 km. Jego przybliżona powierzchnia to 300 tys. km kw. Jego szczyt znajduje się w odległości ok. 4 tys. m od dna oceanicznego.  Najsłynniejszy superwulkan nie jest największy pod względem powierzchni kaldery. Istnieje jednak przypuszczenie, że wulkan Yellowstone kryje pod sobą największy zbiornik magmowy. W 2015 roku grupa sejsmologów z Uniwersytetu w Utah dokonała zaskakującego odkrycia. Okazało się, że pod głównym ogniskiem magmy, zlokalizowane jest jeszcze jedno, prawdopodobnie czterokrotnie większe od głównego! Objętość zbiornika jest tak duża, że znajdujący się w nim roztopiony materiał skalny mógłby wypełnić Wielki Kanion aż 11 razy! Co więcej, oba ogniska, wyższe i niższe, są ze sobą połączone, więc w praktyce tworzą jeden zbiornik magmowy. W gronie największych wulkanów nie może zabraknąć tych, które są klasyfikowane jako najwyższe. W tej kategorii palmę pierwszeństwa dzierży Ojos del Salado. To drzemiący stratowulkan, położony na pograniczu Argentyny i Chile. Osiąga imponującą wysokość 6893 m n.p.m. Zestawienie zamyka najwyższy wulkan świata, który wciąż pozostaje aktywny. Llullaillaco, położony w Andach Środkowych, osiąga wysokość 6723 m n.p.m., czyli niewiele mniejszą niż jego opisany powyżej sąsiad. Ogromny stratowulkan ma też najwyżej położoną, bo znajdującą się na wysokości 6000 m n.p.m., granicę wiecznego śniegu."
"Prąd z kosmosu? NASA, ESA i Chinom marzy się orbitalna elektrownia słoneczna. Prace nabierają tempa",https://www.national-geographic.pl/artykul/prad-z-kosmosu-nasa-esa-i-chinom-marzy-sie-orbitalna-elektrownia-sloneczna-prace-nabieraja-tempa-220602113140,Unknown,['Kosmos'],"Pomysł na umieszczenie farm słonecznych na orbicie Ziemi sięga roku 1941. Wtedy Isaac Asimov opublikował opowiadanie, w którym opisał stację orbitalną zbierającą energię słoneczną i przesyłającą ją na Ziemię przy użyciu mikrofal. Na naukowe opracowanie tematu należało poczekać do 1968 roku, gdy w magazynie „Science” ukazał się artykuł Petera E. Glasera „Moc ze Słońca: przyszłość”. Pięć lat później Glaser opatentował swoje rozwiązanie. Zakładało ono umieszczenie na orbicie satelity z ruchomymi panelami słonecznymi oraz ogromnej, mającej powierzchnię około kilometra kwadratowego, anteny. Antena przesyłałaby energię przekształcając ją w mikrofale, które odbierane byłyby na Ziemi dzięki rektenie. Tak nazywamy antenę odbierającą energię elektromagnetyczną i zamieniającą ją w prąd stały. Rektena musiałaby mieć powierzchnię kilku kilometrów kwadratowych. Pomysł był ciekawy i  NASA uznała, że należy kontynuować badania. Jednak nie była skłonna bardziej zaangażować się w program ze względu na ogromne trudności i koszty. Przede wszystkim wyniesienie tak ogromnej elektrowni byłoby bardzo drogie, droższe niż program stacji orbitalnych. Poza tym problemem była antena o powierzchni kilometra kwadratowego. Oceniano też, że jeśli nawet te problemy uda się rozwiązać, to straty energii w czasie przesyłu sprawią, że całość przedsięwzięcia będzie nieopłacalna. Nie oznacza to jednak, że ideę porzucono. Projekt orbitalnej elektrowni słonecznej, z ang. SBSP – Space Based Solar Power, powracał w różnych formach regularnie od lat 70. Jego wielkim orędownikiem jest Peter Garretson. To były oficer Sił Powietrznych USA, który prowadził badanie nad SBSP w 2007 roku, w ramach Biura Bezpieczeństwa Narodowego Ds. Przestrzeni Kosmicznej. Garretson mówił o wznowieniu pracy nad koncepcją SBSP w trakcie Międzynarodowej Konferencji Rozwoju Przestrzeni Kosmicznej Narodowego Towarzystwa Kosmicznego, która odbyła się 27 maja 2022 roku. Stwierdził wówczas, że NASA, która jako pierwsza opracowywała koncepcje tego typu elektrowni, musi wrócić do czołówki. Temat podjęły wcześniej zarówno europejska, jak i chińska agencja kosmiczna, a postępy prac są znaczne. W grudniu 2021 roku Europejska Agencja Kosmiczna zorganizowała konferencję, której celem było zmobilizowanie środowiska naukowego do szukania nowych rozwiązań energetycznych. W związku z tym, że współcześnie dostęp do przestrzeni kosmicznej stał się łatwiejszy, tańszy i bardziej zrównoważony, jedna z największych przeszkód koncepcji budowy orbitalnej elektrowni została usunięta. Spośród 85 otrzymanych pomysłów opracowania SBSP do dofinansowania wybrano 13. Wszystkie działania zostały niedawno uruchomione w celu zbadania różnorodnej gamy technologii SBSP. Inżynierowie zastanawiają się, jak skuteczniej zbierać światło słoneczne i jak bezpiecznie przesyłać tę moc na Ziemię. A także jak produkować i montować ogromne satelity elektrowni słonecznej, kontrolować ich orientację i orbitę. Prace nad elektrownią orbitalną prowadzą również Chińczycy. Prototyp ma być testowany jeszcze w tej dekadzie. Jeśli testy pójdą pomyślnie, to docelowa konstrukcja zostanie wyniesiona za około 10 lat. Taka orbitalna elektrownia słoneczna miałaby mieć moc jednego megawata. Ze względu na jej masę i rozmiary, chińscy inżynierowie liczą się z koniecznością wynoszenia elektrowni w kosmos w częściach. Dopiero tam zostałaby ona złożona. Istotne znaczenie przy jej budowie mogłaby również odegrać technologia druku 3D. Jednak największym problemem nie jest umieszczenie elektrowni na orbicie. Prawdziwe wyzwanie to przesyłanie na Ziemię ogromnej ilości energii z kosmosu. – Takie urządzenie generowałoby też energię cieplną, którą musiałoby w jakiś sposób wypromieniowywać w przestrzeń, aby się chłodzić. W kosmosie nie ma atmosfery. Nie ma więc powietrza, które, owiewając urządzenie, odebrałoby od niego ciepło. Chłodzenie elektrowni byłoby zatem bardzo utrudnione. A w przypadku konieczności przesłania jednego megawata energii, nawet 100 tys. watów zmieni się w ciepło – wylicza dr inż. Tomasz Barciński, szef Laboratorium Mechatroniki i Robotyki Satelitarnej Centrum Badań Kosmicznych PAN. Dr Barciński dodaje, że współczesna technologia jest w stanie znaleźć rozwiązania wielu problemów związanych z tego typu elektrownią. Jednak wciąż lepszym pomysłem jest tworzenie wielkich farm słonecznych na Ziemi, na pustyniach lub na oceanach. A elektrownie orbitalne mogą przydać się, gdy będziemy zdolni do budowania stoczni orbitalnych i przeniesienia tam ciężaru konstruowania statków kosmicznych."
Kapsztad i jego okolice,https://www.national-geographic.pl/artykul/kapsztad-i-jego-okolice,Unknown,['Historia'],"Kapsztad (czyli dosł. „miasto przylądka”) leży nad Oceanem Atlantyckim, nieco ponad 200 km od miejsca gdzie przebiega umowna granica pomiędzy Atlantykiem a Oceanem Indyjskim – Przylądka Agulhas. Bliżej miasta znajduje się za to przylądek Cape Piont, często mylnie uważany za punkt, w którym spotykają się wspomniane oceany. Malownicze wybrzeża pełne chropowatych skał i plaże nad wodą, która, jak się mówi, ma 50 odcieni turkusu to jedno z miejsc, które trzeba odwiedzić w czasie podróży do Kapsztadu. Oprócz pięknych widoków pełnych chyba wszystkich odcieni błękitu jakie istnieją, obszar ten jest też siedliskiem wielu gatunków ptaków. Cape Point leży na terenie Parku Narodowego Gór Stołowych, w części parku zwanej Przylądkiem Dobrej Nadziei.   Klify Cape Point (getty images)  Nazywany również jako szlakiem Olifantsbos, szlak wraków to trasa wędrówki prowadząca do wraku okrętu SS Thomas T. Tucker, który rozbił się w tym miejscu 1942 roku. Ten były statek transportowy, który przewoził amerykańskie uzbrojenie i oddziały wojska w czasie II wojny światowej jest dzisiaj wrakiem, którego kadłub (a raczej to co z niego zostało) wystaje z wody tuż przy samym wybrzeżu. Nieopodal znajduje się inny wrak – to pozostałości po holenderskim statku Nolloth, który służył do przewozu alkoholu, a który rozbił się tutaj w 1965 roku. Okoliczne wybrzeże daje możliwość zobaczenia jeszcze kilku innych wraków, które leżąc u samych wybrzeży sprawiają wrażenie, jakby były dekoracją postapokaliptycznego filmu. To naprawdę niezwykły widok, którego nie widuje się codziennie. Jeden z wraków na „szlaku wraków"" (getty images) "
Meteorolodzy wykryli rekordowe „megabłyskawice”. Jedna z nich miała kilkaset kilometrów,https://www.national-geographic.pl/artykul/meteorolodzy-wykryli-rekordowe-megablyskawice-jedna-z-nich-miala-kilkaset-kilometrow,Unknown,['Przyroda'],"Ta wiadomość nie ucieszy osób, które w obawie przed burzą chowają się pod kocem. Na początku lutego Światowa Organizacja Meteorologiczna ogłosiła dwa rekordy dotyczące wyładowań atmosferycznych. Jak poinformowali meteorolodzy, 2020 r. był wyjątkowy pod względem burz. 29 kwietnia w USA zarejestrowano najdłuższy piorun w przyrodzie. Rozciągnął się na około 768 km i można go było zobaczyć na niebie od Teksasu do stanu Missisipi. To mniej więcej taka sama odległość jak z Lublina do Berlina. Shocking! Within this cluster of storms, a single lightning bolt captured by @NOAASatellites in April 2020 was recently certified by the @WMO as the world’s longest flash on record with a distance of 477 miles. MORE: https://t.co/LdDQ0Avdll #Megaflash #Lightning #Weather pic.twitter.com/FzD9ShfnRR Wcześniej najdłuższy piorun zaobserwowano podczas burzy w Brazylii w 2018 r. Miał 709 km długości. Niecałe dwa miesiące później w Ameryce Południowej padł kolejny burzowy rekord. 18 czerwca potężne wyładowanie atmosferyczne rozświetliło niebo nad Urugwajem i Argentyną na 17,1 sekundy. Poprzedni rekord – 16,73 sekundy – również padł w Argentynie, w marcu 2019 r. Dodajmy, że błyskawice mają zazwyczaj zasięg nie większy niż 16 km, a błysk trwa zazwyczaj około 1 sekundy. Jak wytłumaczyć te dwa niecodzienne zjawiska? Oba zostały zarejestrowane podczas intensywnych burz, którym towarzyszą tzw. megabłyskawice. Najczęściej pioruny słyszymy, kiedy ładunki elektryczne przemieszczają się między chmurami lub z chmury na ziemię, ale te potrafią obejmować cały mezoskalowy układ konwekcyjny, czyli rozległą burzę wielokomórkową. Tworzy je kilka lub kilkanaście chmur burzowych. Rozwój techniki pozwala naukowcom na dokładniejsze obserwacje anomalii pogodowych. Do niedawna meteorolodzy korzystali z naziemnych tablic do mapowania wyładowań atmosferycznych. Rekordowe pomiary zostały zarejestrowane na nowych satelitach, dzięki którym burze można oglądać z bezpiecznej odległości z perspektywy lotu ptaka. To GOES-16 i GOES-17 obsługiwane przez NASA i Narodową Administrację Oceaniczną i Atmosferyczną (NOAA). Europa dysponuje podobnym sprzętem – Meteosat Third Generation Lightning. Burze to jedne z najbardziej fascynujących i najbardziej tajemniczych zjawisk pogodowych. / fot. Getty Images Rekordziści z 2020 r. imponują swoimi rozmiarami i siłą, jednak Randall Cerveny, profesor geografii na Arizona State University, mówi, że w pogodzie najprawdopodobniej występują jeszcze większe ekstrema, choć na razie meteorolodzy nie są w stanie wychwycić i zbadać wszystkich. – Teraz, gdy mamy porządny zapis tych potwornych rozbłysków, możemy zacząć rozumieć, jak one występują […], ale nadal jest wiele rzeczy, których o nich nie wiemy – dodaje Michael J. Peterson, naukowiec z Los Alamos National Laboratory."
Kobiecie z czasów starożytnych Chin brutalnie odcięto stopę. Została w ten sposób ukarana. Za co?,https://www.national-geographic.pl/artykul/kobiecie-ze-starozytnych-chin-brutalnie-odcieto-stope-zostala-w-ten-sposob-ukarana-za-co-220524010904,Unknown,"['Odkrycia', 'Historia']","Wymierzanie sprawiedliwości w starożytności dziś uznajemy za bardzo okrutne. Jednak w minionych czasach kamieniowanie, odcinanie kończyn, wyłupywanie oczu lub ukrzyżowanie było czymś zupełnie normalnym. Już słynny kodeks Hammurabiego, który powstał za panowania króla Babilonu w latach 1792-1750 p.n.e. jasno określał, jak należy postępować przeciwko danej zbrodni. Słynne „oko za oko, ząb za ząb”, czyli prawo talionu jasno głosiło, że sankcje powinny być identyczne, jak skutki przestępstwa. Nie inaczej było w starożytnej Azji, chociaż istnieje znikoma liczba dowodów archeologicznych, na rodzaje wymierzanych kar. Jednak w trakcie ostatnich badaniach szczątek kobiety z czasów starożytnych Chin, badacze odkryli ślady nietypowej amputacji stopy. Szkielet został odnaleziony w 1999 roku, w grobowcu w Zhouyuan w północno-zachodniej, chińskiej prowincji Shaanxi. Pochodzi sprzed ok. 2800–3000 lat. Historycy zwracają uwagę na to, że w dawnych czasach region ten był jednym z ważniejszych w starożytnych Chinach. Archeolodzy próbowali rozwiązać tajemnicę odciętej stopy. Stan reszty kości nie wskazywał na fakt, żeby zachodziły kliniczne podstawy do amputacji. Kobieta była zdrowa i nic nie wskazywało na to, żeby w jej organizmie doszło do groźnego zakażenia. Uczeni analizowali dokładnie szkielet, aby dowiedzieć się, w jaki sposób kobieta straciła stopę. Brali pod uwagę wszelkie wypadki, urazy wojenne lub zabiegi chirurgiczne. Autorzy badań wyjaśniają, że po wielu miesiącach badań, jedynym racjonalnym wyjaśnieniem wydaje się amputacja na skutek kary. Naukowcy twierdzą, że ślady w okolicy rozcięcia kości wskazują, że pozbawienie kończyny było bardzo brutalne i okrutne. Badaczom udało się również ustalić wiek kobiety. W chwili śmierci miała ok. 30–35 lat. Uczeni twierdzą, że poza brakującą stopą, nie cierpiała na inne poważne dolegliwości. Analiza anatomiczna wykazała, że po amputacji żyła jeszcze ok. 5 lat. Wnętrze grobu, w którym została pochowana świadczy o tym, że była bardzo uboga. Li Nan, archeolożka z Uniwersytetu Pekińskiego i główna autorka badań twierdzi, że kaźń, której została poddana kobieta to tzw. „yue”. Chodzi o ucięcie stopy. Ten rodzaj wymierzania sprawiedliwości był stosowany w starożytnych Chinach przez blisko 1000 lat. Karę ostatecznie zniesiono w II w p.n.e. Prof. Li Nan zwraca uwagę na to, że na amputację stopy skazywano za ok. 500 różnych przestępstw i wykroczeń. To m.in. kradzież, bunt, oszustwo, a nawet chodzenie w zabronione miejsca. Uczona podkreśla jednak, że nie wiadomo, jaką zbrodnię mogła popełnić kobieta. W starożytnych Chinach wymiar sprawiedliwości zmieniał się na przestrzeni lat. Jednak przez bardzo długi czas jego filarem był tak zwany system „pięciu kar”. Niektóre zakładały kary cielesne lub ostracyzm, a najgorsze – śmierć. Wszystkie kary stosowane były głównie wobec niewolników. Pięć kar w starożytnych Chinach: Za drobne przestępstwa karano zazwyczaj chłostą. Jeżeli niewolnik popełnił poważniejsze wykroczenie, stawał przed specjalnym sądem, który decydował, na jaką karę zasłużył. W najgorszym wypadku mógł zostać skazany na Dà Pì, czyli śmierć. Decydowano wówczas, czy niewolnik zostanie pozbawiony głowy, czy zostanie spalony żywcem. To nie jedyne tak przerażające odkrycie z czasów starożytnych Chin w ostatnim czasie. W ubiegłym roku archeolodzy w okolicy miasta Anyang odkryli kompleks 24 grobowców. Okazało się, że wojownicy, którzy byli tam pogrzebani, w chwili pochówku jeszcze żyli."
"Możesz żyć nawet o 13 lat dłużej, jeśli zmienisz jadłospis. Jakie produkty sprzyjają długiemu i zdrowemu życiu?",https://www.national-geographic.pl/artykul/mozesz-zyc-nawet-o-13-lat-dluzej-jesli-zmienisz-diete-jakie-produkty-sprzyjaja-dlugiemu-i-zdrowemu-zyciu-220222010625,Unknown,"['Odkrycia', 'Nauka']","Dieta znacząco wpływa na długość i jakość życia mieszkańców krajów rozwiniętych. Lekarze i dietetycy od lat powtarzają, że zmiana sposobu żywienia może chronić przed chorobami i niepełnosprawnością. Teraz, dzięki analizom przeprowadzonym przez badaczy z norweskiego Uniwersytetu Bergen wiadomo, jak bardzo zmiana diety może wydłużyć życie. Pracę naukową na ten temat opublikowało czasopismo „PLOS Medicine”. W analizie jako punkt wyjścia wzięto pod uwagę młodych Amerykanów i typową dla mieszkańców krajów zachodnich dietę. Jej zmiana na zdrowszą może wydłużyć życie średnio o 13 lat w przypadku mężczyzn i o blisko 11 lat w przypadku kobiet – twierdzą norwescy uczeni. Wyliczenia te odnoszą się do 20-latków, ale w późniejszym wieku zmiana diety też istotnie wpływa na długość życia. Np. dla 60-latków jest to wydłużenie życia o prawie 9 lat w przypadku mężczyzn i 8 lat w przypadku kobiet. Dla 80-latków zaś o ok. 3,5 roku. Zgodnie z analizą najważniejsze zmiany na lepsze dają następujące zmiany nawyków żywieniowych: Badacze opublikowali uzyskane dane w internecie. Stworzyli też internetowy kalkulator, pomagający zrozumieć korzyści ze zmiany diety. Jest on dostępny na stronie https://food4healthylife.org/. Za najlepszą dla mieszkańców naszego kontynentu uważana jest dieta śródziemnomorska. W każdym jej wariancie znajdziemy duże ilości ryb i owoców morza. To bogate źródła kwasów omega-3. Ważne są też warzywa i owoce, które dostarczają przeciwutleniających polifenoli. Według naukowców najlepszą wersją diety śródziemnomorskiej jest grecka, która obfituje w oliwę z oliwek, warzywa, produkty zbożowe i rośliny strączkowe. Nie ma w niej natomiast zbyt wiele mięsa, które może mieć działanie niekorzystne. Chodzi nie tylko o dużą zawartość nasyconych kwasów tłuszczowych, ale także o łatwo przyswajalne żelazo hemowe. Organizm nie potrafi pozbyć się nadmiaru żelaza, a gdy jest go za dużo, znacznie rośnie ryzyko miażdżycy."
"Jak flirtować, żeby osiągnąć upragniony cel? Naukowcy wyjaśniają: „to prostsze niż nam się wydaje”",https://www.national-geographic.pl/artykul/jak-flirtowac-zeby-osiagnac-upragniony-cel-naukowcy-wyjasniaja-to-prostsze-niz-nam-sie-wydaje-220620042150,Redakcja,"['Ludzie', 'Nauka']","Należałoby zacząć od pytania, dlaczego w ogóle flirtujemy? Każdy ma inny powód do flirtu. Jedni szukają partnera na całe życie, a inni na jedną noc. Niektórzy flirtują, żeby podnieść poczucie własnej wartości i „pogłaskać” swoje ego. A są i tacy, którzy chcą poprawić swoje umiejętności interpersonalne. Jednak nie cel ma tutaj kluczowe znaczenie, a droga, którą musimy pokonać. Niezależnie od tego, co chcemy osiągnąć, musimy podjąć pewne kroki, aby zakończyć flirt powodzeniem. Co charakteryzuje ludzi, których nazywa się mistrzami podrywu, znakomitymi flirciarzami czy kokietkami? Czy tego w ogóle można się nauczyć? Okazuje się, że tak i zostało to potwierdzone naukowymi badaniami. Uczeni z Norwegii i Stanów Zjednoczonych postanowili zbadać, które cechy odpowiadają za udany flirt. Czym jest „to coś”, co trzeba mieć, żeby zwrócić uwagę drugiego człowieka? – Zarówno mężczyźni, jak i kobiety flirtują, żeby zwrócić uwagę pożądanego partnera i doprowadzić do osiągnięcia seksualnego lub miłosnego spełnienia – tłumaczy Leif Edward Ottesen Kennair, profesor z Norweskiego Uniwersytetu Nauki i Technologii. Naukowcy przebadali ok. 1000 studentów z Norwegii i Stanów Zjednoczonych. Badacze sprawdzili 40 różnych metod flirtu. Uczeni wzięli również pod uwagę różnice kulturowe oraz cechy osobowości i płeć. Okazało się, że większość osób wskazywała bardzo podobne sposoby podrywania. Naukowcy zwracają uwagę na to, że flirt może być werbalny i niewerbalny. Najważniejsze jest jednak to, żeby dowiedzieć się, czego oczekuje osoba, z którą flirtujemy. Wobec osób, które szukają krótkiej miłosnej przygody nieskuteczne będą przyjazne, miłe i szarmanckie zachowania, takie jak przytulanie, pocałunek w rękę lub w policzek. Takie osoby oczekują, że druga osoba – szczególnie kobieta – będzie dużo bardziej „dostępna seksualnie”, co musi być jasno i wyraźnie zasygnalizowane. Z kolei osoby, które szukają stałej relacji, dużo lepiej postrzegają gesty takie jak hojność i zaangażowanie. Naukowcy twierdzą, że szczególnie dotyczy to mężczyzn. Według uczonych, jeżeli mężczyźnie zależy na długotrwałym związku, nie powinien on być skąpy ani niezdecydowany. Badacze dodają również, że zbyt częste zmienianie partnerów lub partnerki nie jest zbyt dobrze postrzegane. Autorzy badania twierdzą, że najlepszym asem w rękawie i zarazem najsilniejszą bronią w skutecznym flircie, który działa prawie na każdego, jest humor. – Uśmiech i kontakt wzrokowy są bardzo ważne. Większość osób lubi zabawnych ludzi. Co więcej, istotne jest również, żeby pokazać drugiej osobie, że ją również uważasz za mającą poczucie humoru – tłumaczy Rebecca Burch, współautorka badania z Uniwersytetu w Pensylwanii. Humor był najskuteczniejszą „bronią” w przypadku mężczyzn poszukujących związku długoterminowego. Natomiast najsłabiej sprawdzał się u kobiet, którym zależało na krótkiej przygodzie. Badacze podsumowują, że skuteczny flirt jest w znacznej mierze uniwersalny. Uczeni twierdzą, że nie jest to dla nich zaskoczeniem, ponieważ różne motywacje, mają często podłoże biologiczne. Co ciekawe, naukowcy odkryli, że różnice wieku, wyznania i wyglądu miały bardzo niewielki wpływ na to, jak badani postrzegali powodzenie flirtu."
"Pierwsza komercyjna hodowla ośmiornic ma wystartować już za rok na Wyspach Kanaryjskich. Czy to etyczne, skoro ośmiornice to stworzenia rozumne?",https://www.national-geographic.pl/artykul/pierwsza-komercyjna-hodowla-osmiornic-ma-wystartowac-juz-za-rok-na-wyspach-kanaryjskich-czy-to-etyczne-skoro-osmiornice-to-stworzenia-rozumne-220407012558,Unknown,"['Przyroda', 'Ludzie']","Najszybciej rozwijającym się sektorem produkcji żywności na świecie jest akwakultura. Pod tym pojęciem kryje się hodowla różnych wodnych stworzeń prowadzona przez człowieka. Sektor powiększa się w tempie 5 proc. rocznie. W 2027 r. ma być warty 245 mld dolarów.  W akwakulturach hoduje się przede wszystkim ryby, ale też skorupiaki i mięczaki. W sumie na wodnych farmach na całym świecie żyje aż 580 gatunków. Niektóre z nich w niewoli się zmieniają – ryby np. stają się bardziej agresywne i częściej zapadają na choroby.  Jednym z najsmaczniejszych morskich zwierząt są ośmiornice. Uważa się je za przysmak od Azji po południe Europy. By zaspokoić ogromny popyt, rocznie na całym świecie łowi się 350 tys. ton ośmiornic.  W stosunku do 1950 r. połowy tych głowonogów zwiększyły się aż dziesięciokrotnie. Ponieważ zapotrzebowanie dalej rośnie, pojawiły się pomysły, by ośmiornice hodować w akwakulturach tak jak inne morskie zwierzęta.  Na razie jednak tych koncepcji nie udało się wprowadzić w życie. Hodowla ośmiornic jest bowiem skomplikowane. Gdy są małe, trzeba je karmić żywym pokarmem. Środowisko, w którym się rozwijają, musi być też ściśle kontrolowane.  Te trudności udało się jednak pokonać hiszpańskiemu koncernowi Nueva Pescanova. Firma ogłosiła pod koniec zeszłego roku, że zamierza założyć farmę ośmiornic w pobliżu Las Palmas na Wyspach Kanaryjskich. Zapowiedziała, że pierwsze ośmiornice stamtąd trafią do sprzedaży już w roku 2023.  Nueva Pescanova chce produkować 3 tys. ton ośmiornic rocznie. To oznacza, że – jak pisze Kristin Andrews w „The Conversation” – rocznie zabijanych tam będzie 275 tys. ośmiornic.  W jakich warunkach przetrzymywane będą głowonogi? Dziennikarze BBC zwrócili się z tym pytaniem do Nueva Pescanova. Nie otrzymali jednak żadnej odpowiedzi. Plan został skrytykowany przez grupę międzynarodowych badaczy jako „nieuzasadniony etycznie i ekologicznie”. Działająca także w Polsce organizacja Compassion in World Farming wystosowała list do kilku rządów – w tym hiszpańskiego – domagając się zakazu komercyjnego hodowania ośmiornic.  W XX wieku ośmiornice uważano za zwierzęta prowadzące samotny tryb życia. Dopiero odkrycie dwóch kolonii ośmiornic w zatoce Jervis Bay w Australii pokazało, że mogą też tworzyć skomplikowane społeczności. W koloniach Octopolis i Octlantis ośmiornice walczą o terytorium (np. boksując się i rzucając w siebie muszlami) i ustanawiają hierarchie.    Głowonogi żyjące w grupach rozwinęły też zupełnie nowe zachowania. Np. manifestują uległość, zmieniając kolor swojego ciała. Jak się okazuje, ich inteligencja służy im nie tylko do wymyślania pomysłowych sposobów na ucieczki z akwarium i wykorzystywanie różnych przedmiotów z otoczenia jako kryjówki, ale również do rozwijania kultury.  – Kultura zwierząt to pojęcie stworzone przez naukowców, którzy zauważyli, że w obrębie danego gatunku pojawiają się czasem grupy, jako jedyne przejawiające pewne konkretne zachowania – wyjaśnia Kristin Andrews.  Przykład? W latach 50. zeszłego wieku japoński prymatolog Kinji Imanishi obserwował makaki na wyspie Kōjima. Jedna z małp, nazwana Imo, zaczęła myć słodkie ziemniaki w słonej wodzie przed ich zjedzeniem. Było to zupełnie nowe zachowanie wśród makaków. Wkrótce od Imo nauczyła się go cała grupa.  – Propozycja założenia farmy ośmiornic to w istocie propozycja wyhodowania nowego rodzaju ośmiornicy – zwraca uwagę Andrews. – Warunki niewoli stworzą nowe środowisko, sprzyjające ewolucji tych zwierząt.  Ale to nie wszystko. Hodowla często prowadziła do udomowienia różnych gatunków. W rezultacie powstawały zwierzęta, których istnienie jest całkowicie zależne od człowieka (jak owce, które trzeba regularnie strzyc). To samo może stać się również z zamkniętą na farmie społecznością ośmiornic.  Udomowienie tych głowonogów nie będzie przy tym łatwe. Andrews przypomina, że są to zwierzęta terytorialne, a przy tym inteligentne, ciekawe, mające różne osobowości i odczuwające emocje. – Propozycja, by zebrać tysiące ośmiornic i stworzyć jedno wielkie megamiasto, sprawi, że powstanie coś, co nigdy nie istniało w naturze – zauważa filozofka. – To zmusi ośmiornice, by żyć razem i tworzyć nową kulturę, która z pewnością będzie brutalna.  Czy robienie tego w momencie, gdy dopiero zaczynamy poznawać te zwierzęta, to dobry pomysł? – zastanawia się Andrews. "
"Ośmiornice odczuwają nie tylko ból fizyczny, ale również emocjonalny. Sensacyjne badania nad głowonogami",https://www.national-geographic.pl/artykul/osmiornice-odczuwaja-nie-tylko-bol-fizyczny-ale-i-emocjonalny,Unknown,"['Przyroda', 'Odkrycia']","Ośmiornice są uznawane za jedne z najbardziej inteligentnych zwierząt. Nowe badania potwierdzają, że odczuwany przez ośmiornice ból może może również powodować silny stres. Doświadczenie bólu to coś więcej niż prosty odruch na wrogie bodźce lub urazy – to złożony stan emocjonalny, który może prowadzić do niepokoju i cierpienia. Podczas gdy powszechnie wiadomo, że kręgowce są zdolne do odczuwania zarówno fizycznych, jak i emocjonalnych aspektów bólu, w przypadku bezkręgowców kwestia ta była nierozstrzygnięta – do teraz. Ośmiornice są najbardziej złożonymi neurologicznie bezkręgowcami na Ziemi. Mimo to zaskakująco niewiele eksperymentów skupiło się na potencjale odczuwania bólu przez te właśnie zwierzęta. Neurobiolożka dr Robyn Crook z Uniwersytetu Stanowego w San Francisco od lat bada kwestię bólu odczuwanego przez ośmiornice. W najnowszej pracy jej laboratorium zastosowano te same protokoły badania bólu u ośmiornic, które powszechnie stosuje się w przypadku laboratoryjnych badań nad gryzoniami. Wykorzystując szczegółowe pomiary spontanicznych zachowań związanych z bólem oraz aktywności neuronalnej, dr Crook zidentyfikowała trzy argumenty, które wskazują, że ośmiornice są zdolne do odczuwania negatywnych stanów emocjonalnych w konfrontacji z bólem. Są to te same cechy, które wykazują ssaki. I to pomimo faktu, że układ nerwowy ośmiornicy jest zorganizowany w zasadniczo inny sposób niż u kręgowców. Oczywiście, naukowcom niewyobrażalnie trudno jest interpretować subiektywne odczucie lub stan emocjonalny u zwierzęcia. Zwłaszcza tak różnego od nas. Dr Robyn Crook twierdzi jednak, że zachowanie ośmiornic w tych eksperymentach sugeruje, że prawdopodobnie doświadczają one fizycznych i emocjonalnych składników bólu w sposób nie tak różny od gryzoni. W tym odczuwają utrzymujący się stan afektywny (po ludzku: nastrój, uczucia i postawa). „Nawet w przypadku braku dowodów na świadomą uważność lub zdolność odczuwania u głowonogów, pozostaje jasne, że reakcje ośmiornic w tym badaniu są podobne do tych, które byłyby wyrażone przez doświadczające bólu ssaki, a więc stwierdzenie, że ich stan wewnętrzny również jest podobny, nie byłoby nieostrożne” – podsumowuje dr Robyn Crook. Ośmiornice mogą odczuwać ból emocjonalny w podobny sposób jak ludzie. fot. Getty Images Poprzednie badania pod wodzą ekspertki wykazały, że ośmiornice mogą odruchowo reagować na szkodliwe bodźce, ucząc się unikać ich w przyszłości.  Nowe badania idą o kilka kroków dalej. Po pojedynczej sesji treningowej w trzykomorowym pudełku, ośmiornice, które otrzymały zastrzyk z kwasu octowego w jedno ramię, wykazywały wyraźne unikanie komory, w której otrzymały ten zastrzyk. Z kolei te, którym wstrzyknięto nieszkodliwą sól fizjologiczną, nie wykazywały takiego zachowania. Co więcej, kiedy ośmiornicom, które otrzymały bolesny zastrzyk, podano następnie lidokainę (środek przeciwbólowy), zwierzęta wykazywały tendencję do preferowania komory, w której doświadczyły natychmiastowej ulgi w bólu. Ośmiornice, które otrzymały z kolei tylko sól fizjologiczną, w ogóle nie przejmowały się komorą, w której zastosowano środek przeciwbólowy. Ta preferencja miejsca wolnego od krzywdy jest uważana za mocny dowód na afektywne doświadczenie bólu u kręgowców. Nie jest to też jedyna analogia. dr Robyn Crook znalazła również dowody na to, że ośmiornice mogą rozróżniać różne jakości i intensywności bólu w różnych miejscach na swoim ciele. Wszystkie ośmiornice, którym wstrzyknięto kwas, wykazywały zachowania pielęgnacyjne w miejscu wstrzyknięcia przez cały 20-minutowy trening, usuwając dziobem niewielki obszar skóry w bolesnym miejscu.  Nowe badanie różni się od poprzednich badań nad obwodowymi reakcjami bólowymi, w których ośmiornicom miażdżono lub odcinano macki. Wtedy celem było wywołanie u ośmiornicy sugestii, że wstrzyknięcie kwasu wywołuje jakiś rodzaj scentralizowanej odpowiedzi organizmu. W przypadku ssaków ból powodowany jest aktywnością na peryferiach, która następnie napędza zmiany w mózgu lub rdzeniu kręgowym. Głowonogi zaś polegają w dużym stopniu na obwodowym układzie nerwowym i nie jest jasne, jak wiele z tych informacji trafia do ich centralnych obwodów. Używając nagrań elektrofizjologicznych, dr Robyn Crook pośrednio wykazała przedłużoną reakcję obwodową w ścieżce do mózgu ośmiornicy, która wydaje się reprezentować intensywność bólu odczuwanego przez zastrzyki kwasu. Co więcej, komunikaty te są szybko wyciszane i odwracane za pomocą środka przeciwbólowego, co jest silną oznaką doświadczenia bólu. „Razem, dane te dostarczają silnego wsparcia dla istnienia trwałego, negatywnego stanu afektywnego u ośmiornic” – podsumowuje zespół w artykule, który opublikowano w czasopiśmie iScience. Do tej pory przedłużające się odczucia bólowe (w przeciwieństwie do krótkotrwałych) były przypisywane tylko ssakom. Fakt więc, że naukowcy znaleźli dowody na na podobne procesy u bezkręgowców, jest dość niezwykłym odkryciem. Kilka dni temu badacze ośmiornic wykazali również, że mątwy mają zdolność do samokotroli, przeprowadzając na zwierzętach test słodkiej pianki. Ta wiedza rodzi nowe pytania, jak opiekować się głowonogami i badać ich specyfikę, jednocześnie dostarczając nowych ewolucyjnych źródeł doświadczenia bólu w królestwie zwierząt. „Naszym celem było przeniesienie kwestii bólu bezkręgowców ponad uzasadnione wątpliwości"" – mówi komunikat prasowy laboratorium dr Robyn Crook – „Chcemy, aby wysiłki w celu lepszego uregulowania ich humanitarnego wykorzystania mogły postępować z silną podstawą dowodową, której do tej pory brakowało""."
Budowa wnętrza Ziemi. Jak zbudowana jest nasza planeta?,https://www.national-geographic.pl/artykul/budowa-wnetrza-ziemi-jak-zbudowana-jest-nasza-planeta,Unknown,['Przyroda'],"Ziemia jest zaliczana do planet skalistych Układu Słonecznego. Oznacza to, że jej powierzchnia jest zbudowana ze skał. Jednak budowa wnętrza Ziemi jest bardziej skomplikowana. Wraz z głębokością rośnie temperatura i ciśnienie, a zamiast skał mamy płynną magmę w płaszczu i metalowe jądro Ziemi. Poszczególne warstwy Ziemi nazywamy geosferami. Znajomość budowy wnętrza Ziemi jest bardzo ważna. Dzięki tej wiedzy lepiej rozumiemy zjawiska takie jak ruch płyt tektonicznych, trzęsienia ziemi, erupcje wulkanów czy zmiany ziemskiego pola magnetycznego. Według geologów Ziemia powstała 4,56 mld lat temu. Kiedy magmowe skały młodziutkiej planety stygły, na powierzchni powstała solidna skalna skorupa. Nazywamy ją skorupą ziemską. Składa się ona przede wszystkim z minerałów. Grubość skorupy ziemskiej wynosi od ok. 5 do 80 km. Stanowi ona 1,4 proc. objętości Ziemi oraz 0,3 proc. jej masy. Jest to najbardziej różnorodna chemicznie geosfera. Skorupa ziemska wchodzi w skład litosfery wraz z górną częścią położonego niżej płaszcza Ziemi. Warstwa wyznaczająca granicę między skorupą ziemską, a leżącym pod nią płaszczem to tzw. nieciągłość Mohorovičicia (inaczej nieciągłość Moho). Została nazwana na cześć chorwackiego naukowca Andrija Mohorovičicia. Warstwa ta leży pod ziemią na całym globie, jednak na zmiennej głębokości. Najgłębiej jest zagrzebana pod ciężkimi płytami kontynentalnymi – od 35 km do aż 80 km pod potężnymi masywami Himalajów i Andów. Najpłycej leży ona pod dnem oceanów – 5 do 8 km. Pod względnie stałym gruntem, na którym żyjemy, Ziemia jest o wiele gorętsza i bardziej niespokojna. Wysoka temperatura i ciśnienie w jej wnętrzu sprawiają, że substancje, które na powierzchni są skałami i gruntem, występują w formie płynnej – stają się magmą. Tworzy ona tzw. płaszcz Ziemi, który ma ok. 2,9 tys. km grubości. Płaszcz dzielimy na trzy części. Płaszcz górny ma ok. 400 km grubości, jego temperatura to kilkaset stopni Celsjusza. Poniżej znajduje się strefa przejściowa o grubości od 400 do 650 km. Pozostała część to płaszcz dolny, gdzie temperatura sięga 4000 st. C, a ciśnienie 140 GPa (gigapaskali). W skład płaszcza wchodzi ok. 70 proc. objętości skał ziemskich. Płaszcz zawiera dużo magnezu i żelaza. Pod płaszczem kryje się jądro Ziemi. To metalowa kula o promieniu 3470 km. Jądro jest źródłem ziemskiego pola magnetycznego. Jądro Ziemi jest złożone z dwóch stref. Jądro zewnętrzne to ocean płynnego żelaza i niklu, głęboki na ponad 2 tys. km i o temperaturze 5500–6500 st. C. Pod nim znajduje się jądro wewnętrzne, zbudowane z zastygłego metalu. To gęsta kula o promieniu 1250 km. Ciśnienie w niej sięga 380 GPa. Strefy jądra rozdziela strefa przejściowa zwana nieciągłością Lehmann, która ma ok. 140 km grubości. Za powstawanie pola magnetycznego Ziemi odpowiada przede wszystkim jądro zewnętrzne. Przypomina ono ocean, ponieważ płynny metal ciągle w nim krąży. Proces ten jest burzliwy i bardzo chaotyczny. Wpływa na niego zarówno olbrzymia temperatura wnętrza Ziemi, jak i jej ruch wokół własnej osi. Te nieustanne ruchy ogromnych mas metalu powodują, że nasza planeta zachowuje się jak ogromny elektromagnes czy też znane niegdyś rowerzystom dynamo. Potężne pole magnetyczne wydostaje się z jądra i otacza całą Ziemię. W rezultacie mamy dwa bieguny magnetyczne – położone w pobliżu tych geograficznych – gdzie pole jest najsilniejsze. Procesy zachodzące w jądrze Ziemi są wciąż słabo poznane. Naukowcy wiedzą jednak, że bieguny magnetyczne nie są stałe. W przeszłości wielokrotnie zmieniały one swoje położenie, a także zanikały. Ten proces to przebiegunowanie."
Kosmiczna ważka trenuje nad kalifornijską pustynią. Kiedy misja Dragonfly trafi na Tytana?,https://www.national-geographic.pl/artykul/kosmiczna-wazka-trenuje-nad-kalifornijska-pustynia-kiedy-misja-dragonfly-trafi-na-tytana-220221025621,Unknown,['Kosmos'],"Po ogromnym sukcesie marsjańskiego helikoptera Ingenuity, który wykazał, że można latać w rzadkiej atmosferze naszej sąsiedniej planety, NASA planuje kolejne misje wiropłatów. Docelowo mają one poruszać się całym rojem. Znaczna liczba niewielkich, wyposażonych tylko w jedno lub dwa proste instrumenty maszyn, będzie działała analogicznie do konstelacji satelitarnych. Dzięki temu utrata części maszyn nie spowoduje przerwania misji. Ale NASA chce latać nie tylko nad Marsem, ale też nad księżycem Saturna - Tytanem. W 2027 roku zamierza tam wysłać Dragonfly (Ważka) – drono-lądownik wielkości łazika, którego celem będzie szukanie na Tytanie chemicznych cegiełek życia. Za projektem „Ważki” stoi dr Elizabeth „Zibi” Turtle z Uniwersytetu Johnsa Hopkinsa. – Tytan jest kosmicznym laboratorium. Kuchnią, w której warzą się składniki pierwotnej zupy życia. Właśnie dlatego chcemy tam polecieć. A konkretnie to nad nim polatać, dzięki dronowi i możliwościom rozszerzonej rzeczywistości – powiedziała dr Turtle. Ze względu na ogromną odległość dzielącą Ziemię i Tytana, „Ważka” będzie musiała poruszać się autonomicznie. Łaziki marsjańskie są sterowane z Ziemi. Jednak czas przesyłu danych między Ziemią a Tytanem waha się od 1 do 1,5 godziny w jedną stronę, co wyklucza sterowanie z Ziemi. W wyznaczaniu trasy mają pomóc dronowi algorytmy sztucznej inteligencji (SI). Ale te potrzebują ogromnej liczby danych, by móc sprawnie działać. Jednak jak przekazać im dane z miejsca tak słabo znanego, jak Tytan? Wszystko, co wiemy o powierzchni tego księżyca, zawdzięczamy misji sondy Cassini. Przybyła ona do układu Saturna, by zbadać samego gazowego olbrzyma i jego charakterystyczne pierścienie, a przy okazji też otaczające go księżyce. Już wówczas szczególne zainteresowanie naukowców budził Tytan. Aby zbadać ten księżyc, stworzono lądownik Huygens. Lądownik przesłał na Ziemię 350 zdjęć. Pokazał nam odległy, ale też podobny do naszego świat: z wysokimi, ostrymi szczytami górskimi, wyżłobionymi przez rzeki dolinami i metanowymi jeziorami. Te 350 zdjęć to jednak dużo za mało, by wytrenować system SI. Dlatego naukowcy znaleźli na ziemi „analog” Tytana. Testują urządzenia „Ważki” nad Imperial Sand Dunes w Kalifornii. Niedawno w sieci pojawił się film pokazujący testy modelu drona wyposażonego w prototypy urządzeń, w tym kamer. Dragonfly ma być wyposażona w dwie kamery. Jedna będzie zainstalowana z przodu i posłuży do obserwacji przestrzeni przed dronem. Druga ma być skierowana w dół. Poza tym na pokładzie znajdzie się też wiertło umożliwiające pobieranie i analizowanie próbek gleby oraz sejsmometr, który zbada aktywność tektoniczną i pomoże określić grubość lodu pokrywającego księżyc. Do powierzchni Tytana dociera niewiele światła słonecznego. Dlatego sonda nie może polegać na panelach fotowoltaicznych. Energii dostarczą jej zasilacze izotopowe, które uzyskują prąd z ciepła towarzyszącego rozpadowi promieniotwórczych pierwiastków. Takie zasilanie stosuje się tam, gdzie konieczna jest niezawodność połączona z niewielkim zapotrzebowaniem na moc. – Z punktu widzenia technologicznego Dragonfly nie jest przełomowa. Wszystkie użyte w niej rozwiązania zostały już wielokrotnie przetestowane. Nowatorskie jest ich połączenie, a przede wszystkim użycie napędu śmigłowego. Dopiero to daje naprawdę wyjątkowe możliwości – mówi dr Turtle."
Dzieciobójstwo w starożytnej Grecji to mit. „Nie ma żadnych dowodów”,https://www.national-geographic.pl/artykul/dzieciobojstwo-w-starozytnej-grecji-to-mit-nie-ma-zadnych-dowodow,Unknown,"['Historia', 'Odkrycia']","Starożytna Grecja kojarzy nam się między innymi z mitami o bóstwach. O ile powszechnie wiadomo, że Zeus czy Atena są postaciami wymyślonymi, o tyle niektóre rzekome zwyczaje starożytnych Greków wymknęły się spod mitycznego klosza i do dziś są uznawane za prawdziwe. Na przykład dzieciobójstwo. Według Plutarcha „słabsze” dzieci, czyli zdeformowane lub poczęte w niegodziwych warunkach, były zabijane. W swojej biografii „Żywot Likurga” filozof powoływał się jednak na zwyczaj, który miał być praktykowany 700 lat wcześniej. Sam nie był więc świadkiem zrzucania noworodków w przepaść. Jaka jest prawda? Po przeanalizowaniu źródeł historycznych Debby Sneed z California State University w Long Beach, główna autorka badań, przekonuje, że dzieciobójstwo to „czysty mit”. Jak zauważa, wiara w rzekomą praktykę starożytnych Greków wyrządziła wiele szkód w kolejnych wiekach. Miała być inspiracją między innymi dla nazistów, którzy byli zwolennikami zabijania osób niepełnosprawnych. Od opublikowania dzieła Plutarcha minęło już prawie 2 tys. lat. W tym czasie ludzie bez oporów akceptowali to, co zapisał filozof. Debby Sneed argumentuje jednak, że nawet jeśli starożytni Grecy sporadycznie porzucali niepełnosprawne niemowlęta, to nie była to powszechnie akceptowana praktyka. Autorzy badań kwestionują, jakoby mieszkańcy Grecji ponad 2 tys. lat temu bardzo różnili się mentalnością od współczesnych ludzi. – Nasz artykuł konfrontuje się z założeniem, że niepełnosprawność, w jakimkolwiek szerokim i nieokreślonym sensie, stanowiła uzasadnioną podstawę do dzieciobójstwa w starożytnej Grecji. Umiejscowione w odpowiednim kontekście, często cytowane fragmenty z Plutarcha, Arystotelesa i Platona w niewielkim stopniu przyczyniają się do naszego zrozumienia ówczesnych realiów – tłumaczy Sneed. Na podstawie materiałów literackich i dowodów archeologicznych Sneed dowodzi, że starożytni Grecy podejmowali „nadzwyczajne środki, aby pomóc niemowlętom urodzonym z różnymi wrodzonymi wadami fizycznymi”. Jej tezę potwierdza ponowna analiza wykopalisk z 1931 r. Wówczas w Atenach znaleziono szczątki ponad 400 niemowląt. Badania wykazały, że dzieci miały nie więcej niż kilka dni, a powody zgonów pasowały do ówczesnych ​​wzorców śmiertelności niemowląt. Na innym stanowisku archeologicznym w Grecji odkryto z kolei kuliste ceramiczne butelki. Najprawdopodobniej były używane do karmienia niepełnosprawnych niemowląt. Do dziś zachowały się również liczne dzieła sztuki przedstawiające dorosłych z poważnymi rozszczepami podniebienia i innymi deformacjami.  – Mamy wiele dowodów na to, że ludzie nie zabijali niemowląt i żadnych dowodów na to, że to robili – podsumowuje Sneed w rozmowie z Science."
"Sprawdź, czy twój pies jest geniuszem. Naukowcy opracowali prosty test",https://www.national-geographic.pl/artykul/naukowcy-opracowali-prosty-test-ktory-oceni-czy-twoj-pies-jest-geniuszem,Unknown,['Przyroda'],"Pies to nie tylko najlepszy przyjaciel człowieka, ale także jedno z najinteligentniejszych stworzeń na świecie. Wedle nowych ustaleń niektóre czworonogi zapamiętują nowe słowo po usłyszeniu go zaledwie cztery razy. Posiadają więc umiejętność, którą do tej pory mógł się pochwalić tylko człowiek. Naukowcy odkryli, że zdolność ta nie jest powszechna i dotyczy raczej małej ilości bardzo inteligentnych lub bardzo dobrze wyszkolonych osobników. Swoje wnioski opublikowali na łamach czasopisma naukowego „Nature”. Czy twój pies jest geniuszem? Jeśli chcesz poznać odpowiedź na to pytanie, warto zapoznać z najnowszymi badaniami, w którym udział wzięły dwa psiaki – collie o imieniu Whisky, który znał słowa określające 59 obiektów oraz suczka Yorkshire terrier Vicky Nina, która znała nazwy 42 zabawek. Naukowcy testowali ich pamięć, prosząc psy o przynoszenie konkretnych zabawek. Po ustaleniu, że oba zwierzaki znają nazwy wszystkich zabawek, jakie mają, badacze wprowadzili dwa nowe przedmioty, umieszczając je w kolekcji zabawek, jeden po drugim. W przypadku tego testu Whisky za każdym razem przynosił nową zabawkę, podczas gdy Vicky Ninie udało się to w 52,5 proc. prób. W dalszej części badania pokazano obu psom dwie zabawki (w odpowiednim odstępie czasowym), cztery razy wypowiadając ich nazwy, a następnie pozwolono zwierzakom się nimi pobawić. Gdy czas na zabawę minął, naukowcy umieścili nowe zabawki wśród nieznanych Whisky’emu i Vicky Ninie przedmiotów i prosili psiaki o przyniesienie jednej z nich. W tym przypadku oba psy wybierały nową zabawkę tak często, że według naukowców nie może być mowy o przypadku. Co istotne, po 10 minutach od nauki nowego słowa pamięć zwierzaków uległa pogorszeniu, a po godzinie zniknęła całkowicie. To sugeruje, iż uczenie psów nowych rzeczy to długi proces, który wymaga regularności. Test z udziałem nowej zabawki przeprowadziło również 20 ochotników z własnymi psami, ale zwierzaki te nie wykazały zdolności do uczenia się nowych słów po tym, jak usłyszały je zaledwie kilka razy. Autorzy badania sugerują więc, że różnica między wynikami Whisky i Vicky Niny a psów ochotników oznacza, że aby szybko nauczyć się nowych rzeczy, pies potrzebuje albo niezwykłej inteligencji, albo dużego doświadczenia w uczeniu się słów. Border collie – według wielu rankingów najinteligentniejsze psy na świecie / fot. Getty Images Naukowcy twierdzą, że rasa może mieć całkiem duży wpływ na wyniki ich badań. Nie od dziś wiadomo, że niektóre rasy psów są bardziej inteligentne, lubią stymulację psychiczną i/lub są bardzo zmotywowane do wykonywania poleceń. Do takich ras należą właśnie Whisky i Vicky Nina. Niektóre rasy mogą być z kolei po prostu mniej zainteresowane zabawą lub aportowaniem zabawek. Dobrym przykładem są charty, które są predysponowane do polowań lub wyścigów, a więc znacznie trudniejsze do wyszkolenia i zaszczepienia w nich zainteresowania zabawkami. Są też znacznie mniej zmotywowane do wykonywania poleceń od swoich opiekunów. Według ekspertów nauczenie wszystkich psów wykonywania poleceń (w tym uczenia się nowych słów) jest możliwe. Jednak stopień, w jakim twój pupil będzie chętny do nauki i wykonywania zadań, w dużej mierze zależy od jego rasy i poziomu motywacji."
Zwierzęta kotowate - ewolucja i gatunki. Najważniejsze informacje,https://www.national-geographic.pl/artykul/zwierzeta-kotowate-ewolucja-i-gatunki-najwazniejsze-informacje,Artur Białek,['Przyroda'],"Wbrew pozorom, pierwotne formy wielkich kotów nie wykazywały cech wskazujących na to, że późniejsze tory ewolucji poprowadzą tę rodzinę do postaci superdrapieżników, zdolnych do polowania na duże ssaki roślinożerne. O tym, że kotowate trafiły na szczyt łańcucha pokarmowego, zadecydowały przede wszystkim zmiany klimatu, które pociągnęły za sobą poważne zmiany w środowisku. Na wstępie wypada wyjaśnić, czym właściwie są zwierzęta kotowate. To pojęcie odnosi się do rodziny zaliczanej do rzędu drapieżnych w gromadzie ssaków. Współcześnie klasyfikuje się je w 40 gatunkach podzielonych na rodzaje. Występują niemal na wszystkich kontynentach, a w swoim naturalnym środowisku najczęściej są szczytowymi drapieżnikami. Powyższe wynika z faktu, że mówimy tu o hipermięsożercach, czyli o gatunkach odżywiających się wyłącznie pokarmem mięsnym. Zanim jednak ci drapieżcy wspięli się na sam szczyt piramidy pokarmowej, musieli przejść długą drogę.  Przodek dzisiejszych kotów wykształcił się na przełomie oligocenu i miocenu (25-16 mln lat temu). Mowa o rodzaju Proailurus, w którym wyróżnia się gatunek typowy Proailurus lemanensis. Zwierzę zamieszkiwało tereny dzisiejszych Niemiec, Hiszpanii, Mongolii i Nebraski. Pod względem kształtu i rozmiarów mógł przypominać współczesnego kota domowego. Podobnie jak dzisiejsze gatunki, miał oczy skierowane ku przodowi, które zapewniały mu widzenie stereoskopowe. Miał też spłaszczony pysk. Na tym kończą się jednak wszelkie podobieństwa. Proailurus był wyposażony w zęby trzonowe, w jego szczęce nie było natomiast kłów - jednego z największych atrybutów łowieckich kotowatych. Pod względem anatomii, zdecydowanie bliżej mu było do dzisiejszych łaszowatych, co zdaje się sugerować, że kotowate i kotokształtne miały wspólnego praprzodka.  W skałach młodszych niż te, w których odnajdywane są skamieniałości Proailurus, ślady kotowatych są niezwykle ubogie. ""Okres posuchy"", o którym mowa, trwał kilka milionów lat. Naukowcy nazywają go ""kocią luką"". Istnieje kilka teorii na temat tego stanu, jednak dokładna przyczyna jego wystąpienia nigdy nie została poznana. Mniej więcej 15 mln lat temu miały miejsce istotne zmiany klimatyczne. Klimat przeistoczył się w suchy, a obszary, które wcześniej porastały gęste lasy, przybrały formę stepu i sawanny. Takie środowisko faworyzowało dużych roślinożerców, zdolnych przemierzać znaczne odległości. Zwierzyna łowna stawała się większa, co za tym idzie - zmiany ewolucyjne nie mogły ominąć drapieżników. Jednym z pierwszych dużych kotów był Homotherium - drapieżnik, który pod względem rozmiarów przypominał lwa, ale był wyposażony w krótki jak u rysia ogon. Zwierzę, o którym mowa, reprezentowało rodzinę machajrodonów, czyli tzw. kotów szablozębnych, które charakteryzowały się kłami znacznie dłuższymi niż kły dzisiejszych kotowatych. W tych samych ekosystemach występowały też inne duże koty, m.in. gepardy, lwy i lamparty (najstarsze skamieniałości z Afryki datowane są na ok. 3,5 mln lat). Należy jednak wyraźnie podkreślić, że ówczesne kotowate nie osiągnęły jeszcze szczytowej formy ewolucyjnej. To miało nastąpić dopiero z nastaniem plejstoceńskich epok lodowcowych. Właśnie wtedy wykształcił się rodzaj Smilodon, powszechnie nazywany tygrysem szablozębnym. Najstarsze skamieniałości przedstawicieli tego rodzaju liczą 2,5 mln lat. Warto zaznaczyć, że współcześnie rozróżnia się trzy gatunki, składające się na rodzaj Smilodon. Najstarszym jest Smilodon gracilis, który żył w okresie od 2,5 mln do 50 tys. lat temu. Zdaniem paleontologów, wielki drapieżnik mógł osiągać masę do 100 kg. fot. De Agostini via Getty Images Jeszcze większy był Smilodon fatalis, żyjący w okresie datowanym od 1,5 mln do 10 tys. lat temu. To zwierzę mogło ważyć 280 kg. Największym kotowatym z tego rodzaju był jednak Smilodon populator, żyjący w okresie od 1,5 mln do 10 tys. lat temu. Ten kot osiągał masę do 400 kg. Warto zwrócić uwagę, że największy i prawdopodobnie najgroźniejszy tygrys szablozębny żył jeszcze 10 tys. lat temu. Oznacza to, że nasi przodkowie najprawdopodobniej często mieli z nim do czynienia.  Przez długi czas szablozębne funkcjonowały tuż obok innych dużych kotów. Trzeba jednak zaznaczyć, że ich anatomia była zupełnie inna. Posturą bardziej przypominały niedźwiedzia. Nie goniły swojej ofiary, a polowały z zasadzki. Co ciekawe, naukowcy są zdania, że ich szczęki były słabsze niż współczesnych wielkich kotowatych. Nie zmienia to jednak faktu, że dzisiejsze gatunki wywodzą się z osobników żyjących wiele milionów lat temu. Kilka najciekawszych opisujemy poniżej.   Praprzodek lamparta najprawdopodobniej zapoczątkował linię wielkich kotów, która pojawiła się na naszej planecie mniej więcej 6,4 mln lat temu. Obecnie, gatunki tego rodzaju zamieszkują Azję i Afrykę. Ich naturalnym środowiskiem są gęste lasy, ale można spotkać je także na sawannach oraz w obszarach górskich. Lamparty osiągają długość od 100 do 150 cm, a masa ich ciała dochodzi do 90 kg. Warto podkreślić, że wciąż niewiele wiemy na temat zwyczajów tego kota. Lamparty są na tyle czujne, że trudno je śledzić nawet w rezerwatach. "
Niepłodność w Polsce i na świece. Czy ludzie mogą stać się gatunkiem zagrożonym?,https://www.national-geographic.pl/artykul/in-ivtro-norma-do-2045-roku-przez-masowa-nieplodnosc,Jan Sochaczewski,"['Nauka', 'Ludzie']","Według wstępnych wyników ostatniego spisu powszechnego populacja naszego kraju liczy 38 036 100 osób. Liczba ludności Polski spadła więc o 1,2% w porównaniu z wynikami spisu 2011 r. Wśród wielu czynników, które odpowiadają za to, że jest nas mniej, jest również mniejsza liczba urodzeń, po części spowodowana wzrostem niepłodności wśród par starających się o dziecko.  Niepłodność to choroba definiowana przez Światową Organizację Zdrowia jako brak możliwości zajścia w ciążę po 12 miesiącach regularnego współżycia bez stosowania antykoncepcji. W Polsce nie wykonuje się dokładnych badań, które pomogłyby oszacować, jak wiele par dotyczy ten problem. Można się jednak domyślać, że nawet co piąta para (15–20%) może mieć problem z zajściem w ciążę. Tak bowiem szacuje się odsetek niepłodności w społeczeństwach państw rozwiniętych. Z danych Polskiego Towarzystwa Ginekologicznego wynika, że niepłodność w Polsce może dotyczyć nawet 1,5 miliona.  „Przyczyny niepłodności są wieloczynnikowe i dotyczą zarówno kobiet, jak i mężczyzn. Spowodowane mogą być zaburzeniami hormonalnymi, nieprawidłowościami w budowie anatomicznej, chorobami ogólnoustrojowymi oraz cywilizacyjnymi, czyli narażeniem na wysoki poziom stresu w życiu codziennym, nieodpowiednią dietą i niezdrowym stylem życia"" – czytamy w dokumencie „Wspieramy płodność. Raport na rzecz kompleksowej terapii niepłodności"".  Nasz kraj obok Albanii, Armenii i Irlandii został określony przez organizację Fertility Europe za najmniej sprzyjający parom z niepłodnością. I rzeczywiście Polki i Polacy nie mogą właściwie liczyć na wsparcie ze strony państwa.  Średnia liczba plemników w nasieniu mężczyzny mieszkającego w kraju rozwiniętym spadła w latach 1973–2011 o 59%. Wpływają na to przede wszystkim toksyczne substancje chemiczne, które otaczają ludzi w społeczeństwach zamożnych, ale również niezdrowa dieta, papierosy i alkohol. To prosta droga do samowyniszczenia gatunku ludzkiego.  Dystopijną wizję pandemii niepłodności opisała na kartach powieści „Opowieści podręcznej"" kanadyjska pisarka Margaret Atwood. Epidemiolożka środowiskowa dr Shanna Swan od lat zajmująca się sprawami reprodukcji na poważnie ostrzega przed wymieraniem naszego gatunku. Badaczka jest współautorką (wraz ze Stacey Colino) publikacji „Count Down"" („Odliczanie""), w której ostrzega przed zachowaniami, które można określić jako strzelanie do własnej bramki. Zdaniem dr Swann powodem rosnącej niepłodności zwłaszcza u mężczyzn jest narażenie na chemikalia zaburzające gospodarkę hormonalną, czyli codzienne otoczenie tworzywami sztucznymi.  – Ludzkość powinna być uważana za „gatunek zagrożony”. Zgodnie z definicją tego terminu używaną przez przez US Fish and Wildlife Service, agencję federalną Stanów Zjednoczonych odpowiedzialną za ochronę flory i fauny, jest 5 kryteriów, które decydują o ryzyku wyginięcia gatunku.  Liczba plemników w nasieniu mężczyzn spadła aż o 59%. fot. Matthias Kulka/Getty Images Zdaniem dr Swann już dzisiaj spełniamy trzy pierwsze kryteria. Badaczka porównuje epidemię niepłodności do kryzysu klimatycznego. – Jeśli nic nie zrobimy, rosnąca liczba bezpłodnych będzie stanowić zagrożenie dla ludzkości podobne do globalnego cieplenia klimatu – pisze w „Count Down"". Tytułowe „odliczanie” ma się zakończyć w 2045 roku, kiedy według prognoz mediana liczby plemników w nasieniu mężczyzn spanie do zera. – Zastosowana tu ekstrapolacja danych jest naturalnie spekulatywna, ale nie ma żadnych dowodów, że ten proces się nie odbywa. Moim zdaniem większość par będzie musiała szukać pomocy w reprodukcji – mówi naukowczyni dziennikowi „Guardian”. – To nasze wygodne życie czyni nas mniej płodnymi. Powoli, ale nieubłaganie mamy coraz większe problemy z rozmnażaniem się. Choć przede wszystkim wskazuje się na spadającą liczbę plemników, rozstrojony nadmiarem toksyn w otoczeniu układ hormonalny szkodzi również kobietom. „Czerwona księga gatunków zagrożonych"" opublikowana po raz pierwszy w 1963 r definiuje 5 warunków, które mogą decydują o tym, że gatunek jest zagrożony. Dokument opracowuje i aktualizuje na bieżąco Międzynarodowa Unia Ochrony Przyrody (IUCN). Czy na tej liście może znaleźć się człowiek? Tak, może to spowodować redukcja populacji, zasięg występowania czy prawdopodobieństwa wymarcia w ciągu następnych 5 generacji lub 20 lat. – Z tych 5 kryteriów spełniamy jako gatunek już trzy – ostrzega dr Swan. Według odświeżonych statystyk z jej książki od 1964 do 2018 roku stopa urodzeń spadła z 5,06 do 2,4. Obecnie mniej więcej połowa krajów świata może pochwalić się stopą płodności poniżej 2,1 czyli poziomu odnowy pokoleń.

Otyłość i nałogi, pogarszają sytuację, podobnie powszechność środków antykoncepcyjnych, zmiany kulturowe czy rosnący koszt utrzymania dzieci. Natomiast, podkreśla Swan, istnieją też biologiczne powody epidemii obniżonej płodności – widać to większej liczbie poronień, anomalii męskich organów rozrodczych czy wcześniejszego dojrzewania dziewczynek. Na nasz układ hormonalny działają otaczające nas substancje chemiczne, zarówno te obecne w plastikach, kosmetykach czy pestycydach. Plastik otacza nas na każdym kroku. Nie pozostaje do bez wpływu na ryzyko niepłodności. fot. Mustafa Ciftci/Anadolu Agency via Getty Images Za największych winowajców uznaje się: Ftalany mają negatywny wpływ na jakość męskiego nasienia. Ta grupa chemikaliów występuje w wielu produktach, z którymi mamy na co dzień do czynienia, choćby w klejach (w tym w tzw. gumie arabskiej), w farbach i w lakierach. Ftalany są też wykorzystywane do produkcji niektórych środków higieny osobistej, zabawek czy urządzeń medycznych.  Bisfenol A jest używany do wzmacniania niektórych tworzyw sztucznych. Znajduje się m.in. w plastikowych butelkach i opakowaniach na żywność. Co ważne, stosowanie BPA do produkcji niektórych produktów przeznaczonych dla niemowląt i dzieci (jak butelki) jest w Unii Europejskiej zakazane od 2011 roku. Dotychczas prowadzone badania na ludziach i zwierzętach skłaniają naukowców do przypuszczeń, że regularny kontakt z tą substancją może wpływać na zwiększenie ryzyka problemów z płodnością u mężczyzn.  PBDE to z kolei substancje stosowane do produkcji materiałów o obniżonej palności. Najczęściej występują w materiałach budowlanych, elektronice, samochodach i niektórych meblach. Jak wyjaśniają biolodzy z Uniwersytetu Jagiellońskiego w raporcie „Dlaczego niepłodność?"" „PBDE niosą ze sobą duże zagrożenie, ponieważ w chwili usuwania ich z organizmu stają się związkami, w wielu przypadkach groźniejszymi od tych wyjściowych. Konieczne więc jest sprawdzenie, czy bezpośrednio w jajniku zachodzą przemiany tych związków, a jeśli tak, to jak one wpływają na jego funkcje. Z przeprowadzonych badań wynika, że substancje zmniejszające palność zaburzają wydzielanie hormonów jajnikowych i jest to działanie nieodwracalne. A przecież od prawidłowego stężenia hormonów zależy sukces rozrodczy"". Co zrobić, żeby się zabezpieczyć przed nadmiernym wpływem tych substancji chemicznych? Dr Shanna Swan radzi, by ludzie w wieku reprodukcyjnym, szczególnie planujący ciążę lub już spodziewający się dziecka, szczególnie świadomie podejmowali decyzje zakupowe. W pierwszej kolejności należy wyeliminować żywność przetworzoną, unikać dań smażonych na teflonie i nie podgrzewać jedzenia w plastikowych pojemnikach.   Źródła: Wydział Biologii Uniwersytetu Jagiellońskiego, Polskie Towarzystwo Ginekologiczne"
Kiedy choinka dotarła do Polski? To dość młoda tradycja,https://www.national-geographic.pl/artykul/kiedy-choinka-dotarla-do-polski-to-dosc-mloda-tradycja,Unknown,['Ludzie'],"Trudno wyobrazić sobie Boże Narodzenie bez choinki w domu. Przystrojone drzewka stały się nieodłącznym elementem grudniowych świąt. Świeżo cięte, doniczkowe, sztuczne... Każdy rodzaj choinki ma swoich zwolenników. Podobnie jest z ozdobami. Te mocno zmieniły się na przestrzeni wieków. Na większości drzewek do dziś widzimy jednak bombki, łańcuchy i lampki. Dlaczego ubieranie jodeł i świerków stało się tak ważną świąteczną tradycją? Już starożytni Egipcjanie wykorzystywali zielone przez cały rok drzewa jako symbole życia wiecznego. Kult ten był powszechny również wśród pogańskich Europejczyków. Współczesna choinka pochodzi jednak z Niemiec, gdzie głównym rekwizytem w średniowiecznej sztuce o Adamie i Ewie było „rajskie drzewko”. Jodła obwieszona jabłkami miała przedstawiać Eden. Niemcy zaczęli stawiać podobne drzewka w swoich domach 24 grudnia, czyli w Wigilię oraz wspomnienie Adama i Ewy. Zamiast jabłkami, przystrajano je opłatkami. Z czasem pojawiły się też nowe ozdoby: ciasteczka w różnych kształtach i świece, symbolizujące światło Chrystusa. W pokoju, w którym znajdowało się drzewko, stawiano także „bożonarodzeniową piramidę” – trójkątną, drewnianą konstrukcję, której półki ozdabiano świątecznymi figurkami, świeczkami i gwiazdą. W XVI wieku „piramida” i rajskie drzewo połączyły się i tak właśnie powstała choinka.  Nowa tradycja szybko rozpowszechniła się wśród luteran, ale dopiero kilkaset lat później zwyczaj na stałe zakorzenił się w niemieckiej kulturze. Równolegle choinki zaczęły zyskiwać na popularności w innych krajach. W Anglii zwyczaj ubierania drzewka świątecznego spopularyzował urodzony w Niemczech książę Albert, mąż królowej Wiktorii. Pierwsze angielskie choinki przystrajano między innymi papierowymi łańcuchami, cukierkami, i drobnymi upominkami. Nowy bożonarodzeniowy zwyczaj dotarł do Ameryki Północnej w XVII wieku razem z niemieckimi osadnikami. W Chinach i Japonii choinki pojawiły się w XIX i XX wieku dzięki zachodnim misjonarzom. Już w latach 70. XIX wieku w Wielkiej Brytanii i Stanach Zjednoczonych zaczęło sprzedawać ozdoby choinkowe z dmuchanego szkła. Kilka dekad później na rynek trafiły pierwsze drzewka wykonane z aluminium i PCW. W Polsce zwyczaj ubierania choinki pojawił się na początku XIX wieku. Przywieźli go ze sobą niemieccy protestanci w czasie zaborów. Choinka wyparła tradycje wieszania jemioły czy podłaźniczki oraz dekorowania snopa zboża. Najpierw nowy zwyczaj był pielęgnowany tylko przez szlachciców i mieszczan. Z czasem dotarł też na wieś i został szybko spopularyzowany. Wycinanie młodych świerków bez pozwolenia było surowo zakazane, ale tzw. rytualna kradzież miała przynieść szczęście w nadchodzącym nowym roku. Tradycją stały się wyprawy do lasu po młode świerki. Smaczku całej sytuacji dodawał fakt, że wycinanie drzew bez zgody ich właściciela było surowo zakazane więc wyprawa taka wiązała się z ryzykiem postrzału. Wynoszenie drzewek z lasu nazywano rytualną kradzieżą i miała ona przynieść złodziejaszkowi szczęści w nowym roku."
Otwarto odnowiony grobowiec starożytnego egipskiego faraona,https://www.national-geographic.pl/artykul/otwarto-odnowiony-grobowiec-starozytnego-egipskiego-faraona,Unknown,"['Historia', 'Historia']","Egipskie Ministerstwo ds. Starożytności i Turystyki ogłosiło, że od tego tygodnia, imponujący grobowiec jest otwarty dla wszystkich chętnych go zwiedzić. Tym samym nastąpił koniec, trwających od 2006 roku, szeroko zakrojonych prac konserwatorskich. W ich toku wzmocniono system podziemnych korytarzy, odnowiono rzeźby i ściany pokrytych kafelkami oraz zainstalowano oświetlenia.  Egipt w ostatnim czasie udostępnił do zwiedzania wiele obiektów i artefaktów, dzięki poczynionym odkryciom archeologicznym. Turystyka to kluczowy sektor egipskiej gospodarki. Wpływy z jej tytułu były jednak w ostatniej dekadzie niższe niż się spodziewano, ze względu na rewolucję społeczną związaną z „arabską wiosną” oraz ostatnio, z epidemią koronawirusa.   "
Duża asteroida wkrótce zbliży się do Ziemi. Według NASA jest potencjalnie niebezpieczna,https://www.national-geographic.pl/artykul/wielka-asteroida-wkrotce-zblizy-sie-do-ziemi-wedlug-nasa-jest-potencjalnie-niebezpieczna-220105020015,Unknown,['Kosmos'],"Wszystkie ciała niebieskie, które przecinają orbitę Ziemi lub znajdują się w jej pobliżu mogą być zagrożeniem dla naszej planety. Potencjalnie niebezpiecznym obiektem może być kometa lub asteroida, która ma co najmniej 150 metrów średnicy i znajduje się w odległości nie większej niż 7,48 miliona kilometrów. Większość planetoid, które zasłużyły sobie na to miano jest jednak już od dawna znana astronomom. Nie inaczej jest z tą, która właśnie zmierza w kierunku Ziemi. Znana jest jako (7482) 1994 PC1. Jej średnica wynosi kilometr. Naszej planecie jednak nic nie zagraża. Ta duża asteroida minie nas w odległości 1,93 miliona kilometrów. To znaczy, że znajdzie ok. 5,15 razy dalej, niż wynosi dystans pomiędzy Ziemią a Księżycem. Według naukowców próba błędu w obliczeniach jej trajektorii wynosi zaledwie 133 kilometry, a więc nie istnieje realne niebezpieczeństwo dla Ziemi. Jest to jednak nie lada gratka dla pasjonatów nocnego nieba. Najłatwiej będzie ją zobaczyć 18 stycznia ok. 22:51. Wtedy znajdzie się najbliżej Ziemi. Obiekt porusza się z prędkością ok 70 tysięcy km/h względem naszej planety, dlatego pojawi się jako punkt świetlny, który będzie przypominał gwiazdę. Eksperci twierdzą, że będzie widoczna przez cały wieczór. Jej obserwacja będzie jednak bardzo trudna bez użycia teleskopu.   NASA, 7482 (1994 PC1) isimli ve 'potansiyel tehlikeli nesne' olarak nitelenen asteroidin 18 Ocak'ta Türkiye saati ile 00:51'de saatte 70.000 km hızla Dünya'dan 2 milyon km uzaklıktan geçeceğini açıkladı.

Asteroid, New York'taki Empire State binasından iki kat büyük... pic.twitter.com/UkcRKv9aRx   Po raz pierwszy została odkryta 9 sierpnia 1994 roku przez astronoma  Roberta McNaughta w Obserwatorium Siding Spring w Australii. Naukowcy zbadali jej drogę, którą przebyła na podstawie jej śladu orbitalnego. Udało im się ustalić tor aż do września 1974 roku, dlatego jej orbita jest znana z bardzo dużą dokładnością. Ostatni raz, kiedy (7482) 1994 PC1 znalazła się tak blisko Ziemi miało miejsce 89 lat temu, 17 stycznia 1933 roku. Wtedy asteroida była oddalona od Ziemi na odległość ok. 1,1 miliona kilometrów. Astronomowie szacują, że w podobnej odległości od naszej planety znajdzie się w 2105 roku. Obiekt (7482) 1994 PC1 to asteroida klasy S, według klasyfikacji typów spektralnych. Oznacza to, że jest to planetoidą bogata w związki krzemu z dodatkiem pierwiastków metalicznych. Te ciała niebieskie wykazują wyższe albedo(stosunek ilości promieniowania odbitego do padającego), które wynosi ok. 0,15-0,25. Stanowi ok. 17% wszystkich planetoid, co czyni ją drugą pod względem liczebności (na pierwszym miejscu są planetoidy typu C). Ma skład podobny do skalnych meteorytów. (7482) 1994 PC1 okrąża Słońce co rok i 7 miesięcy czasu ziemskiego, a jej orbita wynosi ok 0,9-1,8 0,9 do 1,8 jednostki astronomicznej. Bliski przelot obok Ziemi będzie zatem świetną okazją, aby przestudiować jeszcze dokładniej tę asteroidę. "
Paleozoik – co wydarzyło się w tym niezwykłym okresie?,https://www.national-geographic.pl/artykul/paleozoik-jakie-sa-jego-okresy-i-najwazniejsze-wydarzenia-220110123034,Marta Trojniar,"['Historia', 'Przyroda']","Podobnie jak w przypadku innych era, nazwa paleozoik pochodzi od greckich słów „palaios” – stary i „zoon” – istota żywa, zwierzę. Świat w paleozoiku w niczym nie przypominał tego, który znamy dziś. Kontynenty i oceany były rozmieszczone zupełnie inaczej, co więcej lądy były martwe i puste Życie istniało tylko w morzach i oceanach, gdzie mieszkały mięczaki takie jak małże, ślimaki czy głowonogi, a także gąbki, ramienionogi oraz szkarłupnie. Świat roślin był bardzo ubogi. Przeważały proste grzyby, porosty i glony. Na początku paleozoiku panował chłodny klimat, ale z czasem coraz bardziej się ogrzewał i pod koniec ery był nieco cieplejszy niż obecnie. Charakterystyczny dla ery paleozoicznej jest nagły rozkwit życia. Organizmy zaczęły być bardziej złożone, szybko ewoluowały i zasiedlały coraz to nowe tereny. Nowe formy życia mające wytwory szkieletowe, mogły osadzać się w skałach. Dzięki temu w przeciwieństwie do poprzednich er, z paleozoiku zachowało się sporo skamieniałości, które pozwalają prześledzić zmiany, jakie zachodziły wtedy w środowisku. Paleozoik to pierwsza era eonu fanerozoicznego. Trwała ona ponad 290 milionów lat, od 542 aż do 251milionów lat temu. Po niej nastąpił mezozoik, na później kenozoik, w którym obecnie żyjemy. Paleozoik dzieli się aż na sześć okresów. Są to kolejno kambr, ordowik, sylur, dewon, karbon i perm. Pierwsze trzy okresy zalicza się do starszego paleozoiku, natomiast trzy pozostałe określane są jako paleozoik młodszy.  W okresie około 542 do 510 milionów lat temu miało miejsce gwałtowne pojawienie się olbrzymiej liczby zróżnicowanych morskich bezkręgowców, które wytwarzały zmineralizowane elementy szkieletowe. Wydarzenie to, nazywane eksplozją kambryjską, wyznacza początek paleozoiku, a przy tym również fanerozoiku. Za koniec ery paleozoicznej uznaje się tzw. wielkie wymieranie permskie. Masowe wymieranie żywych organizmów w ostatnich milionach lat permu sprawiło, że z powierzchni Ziemi zniknęło ponad 90 proc. gatunków morskich, przeszło 60 proc. rodzin gadów i płazów oraz 30 proc. rzędów owadów. Również drzewiaste widłaki, skrzypy i paprocie wymarły w tym czasie. Skala tego wydarzenia była tak duża, że nazywa się je czasem „matką wymierań”. Okres paleozoiku to czas silnych ruchów górotwórczych. Miały miejsce orogenezy kaledońska i hercyńska, w wyniku których powstały m.in. Góry Kaledońskie, Grampiany, Góry Skandynawskie, Sudety i Góry Świętokrzyskie. Na terenie Polski panowały warunki podobne do tych, jakie dzisiaj mamy w okolicach równika. Powstawały pokłady soli kamiennej w okolicach Inowrocławia oraz Kłodawy. Era paleozoiczna to również czas tworzenia się złóż węgla kamiennego. Już na początku paleozoiku istniały wszystkie znane nam dziś typy zwierząt z wyjątkiem kręgowców. Na początku ery świat fauny reprezentowały tylko stworzenia morskie. Stopniowo lądy stawały się coraz bardziej przyjazne dla zwierząt. Zaczęły zasiedlać je pajęczaki, owady i proste płazy. W karbonie pojawiły się pierwsze gady.  Paleozoik to też czas rozwoju flory, która początkowo była bardzo uboga. W sylurze pojawiły się ryniofity – pierwsze rośliny lądowe. W dewonie zaczęły rozprzestrzeniać się drzewiaste rośliny zarodnikowe. Szczyt ich rozwoju przypada na karbon, w permie powoli ustępowały już miejsca roślinom nagonasiennym. Pierwszym okresem ery paleozoicznej był kambr, który datuje się na okres od 542 do 489 milionów lat temu. Powietrze zawierało wtedy niewiele tlenu. W morzach i oceanach żyły jednokomórkowe glony, stawonogi i gąbki. Pojawiły się pierwsze strunowce. Po kambrze nastąpił ordowik trwający od 489 do 443 milionów lat temu. Zmienił się układ dotychczasowych kontynentów, wtedy też miał miejsce początek orogenezy kaledońskiej. W wodach pojawiły się pierwsze zielenice."
Historia zapisana w obrazach. Dlaczego biała farba jest kluczem do zrozumienia przeszłości?,https://www.national-geographic.pl/artykul/historia-zapisana-w-obrazach-dlaczego-biala-farba-jest-kluczem-do-zrozumienia-przeszlosci,Unknown,"['Odkrycia', 'Nauka']","Autorzy badań przeanalizowali 77 obrazów namalowanych przez 27 holenderskich artystów z XVII wieku. To między innymi Rembrandt van Rijn, Frans Hals, czy Jan Vermeer. Zwrócono szczególną uwagę na hydroksowęglan ołowiu, znany inaczej jako biel ołowiana. Okazało się, że między innymi ze względu na angielską wojnę domową (1642-1651) i wojnę osiemdziesięcioletnią (1568-1648), malarze musieli dostosować skład chemiczny farby tak, aby uzyskać odpowiedni efekt. Wszystko przez zakłócenia w dostawach rud ołowiu z Anglii do Niderlandów. Najnowsze badania zostały opublikowane w magazynie naukowym Science Advanced. Analiza izotopów ołowiu zawartych w obrazach sprzed 400 lat rzuca światło na to, jak wyglądał ówczesny świat oraz handel rudami ołowiu. Pierwiastek ten był w XVII wieku wykorzystywany na szerszą skalę w trakcie działań wojennych. Ołów był wykorzystywany między innymi do produkcji pocisków. Przez setki lat był również używany przez artystów, do produkcji farb ołowiowych. Paolo D' Imporzano z Wolnego Uniwersytetu w Amsterdamie, który jest jednym z autorów nowych badań, napisał, że w toku prac udowodniono korelacje dwóch ważnych konfliktów międzynarodowych ze zmianą składu chemicznego farb, których używali holenderscy artyści. Dwie siedemnastowieczne wojny, które zbiegły się w czasie w latach 1642-1648, miały wpływ na zmiany w łańcuchu dostaw rud ołowiu. To z kolei przełożyło się na proporcje izotopów ołowiu w farbie. Badania nad izotopami ołowiu są przeprowadzane już od lat 60 ubiegłego wieku, ale jeszcze nigdy nikt nie analizował ich w kontekście zrozumienia wydarzeń historycznych. Jak podkreślają autorzy badań, swego czasu Wenecja I Holandia były głównymi producentami białego pigmentu używanego do farb. Badacze na podstawie identyfikacji farb dziesiątek barokowych obrazów ustalili, że holenderscy producenci używali ołowiu pochodzenia brytyjskiego. Autorzy przekonują, że ich badania pozwolą historykom sztuki lepiej zrozumieć, co kryło się za światłocieniem w obrazach holenderskich mistrzów. D’Imporzano mówi, że ograniczenie dostępności białej farby w ciągu kilku lat mogło mieć wpływ na styl, w którym tworzył Rembrandt, czy Vermeer. "
Przez zmiany klimatu będziemy spali krócej. Remedium mogą być noce z partnerem lub partnerką,https://www.national-geographic.pl/artykul/przez-zmiany-klimatu-bedziemy-spali-krocej-remiedium-moga-byc-noce-z-partnerem-lub-partnerka-220607032130,Unknown,['Nauka'],"W kontekście katastrofy klimatycznej najczęściej słyszymy o topniejących lodowcach i anomaliach pogodowych, takich jak susza czy tropikalne burze. Naukowcy wskazują jednak, że globalne ocieplenie może przełożyć się bezpośrednio na nasze codzienne życie. I nie chodzi tu tylko o ryzyko zalania nadmorskich miast. Nowe badania sugerują, że zmiany klimatu mogą negatywnie wpływać także na nasze sen. Autorzy badań opublikowanych na łamach czasopisma naukowego „One Earth” ustalili, że do 2099 r. rosnące temperatury mogą doprowadzić do tego, że w skali roku ludzie będą spali o 50–58 godzin krócej. Wpływ pogody na zasypianie to nie nowość. Chyba każdy z nas ma za sobą problemy z zaśnięciem właśnie z powodu gorąca czy duchoty. Naukowcy oszacowali, że tylko w pierwszych latach XXI w. nasz roczny sen skrócił się o 44 godzin. Powodem są niekomfortowe temperatury w nocy. Nieprzespane noce zazwyczaj mają dalej idące konsekwencje. Brak snu może negatywnie wpłynąć na nasz nastrój, zachowanie, zdrowie i zdolności poznawcze. Naukowcy zebrali dane o śnie od ponad 47 tys. dorosłych osób z 68 krajów. Posłużyli się specjalnymi opaskami na nadgarstki do monitorowania snu i aplikacjami mobilnymi. Jak ustalili, w ciepłe noce, kiedy temperatura sięgała powyżej 30 stopni Celsjusza, ludzie spali średnio o 14 minut krócej. 
Podobnie jak w przypadku innych skutków zmian klimatu, nie wszyscy odczujemy je tak samo. – Nasze wyniki pokazują, że utrata snu spowodowana temperaturą prawdopodobnie pogłębiała i może nadal pogłębiać globalne nierówności środowiskowe – tłumaczą autorzy badań. Ponoć nie ważne, gdzie i jak śpimy, a z kim. / fot. Maskot/Getty Images Naukowcy odkryli, że na problemy ze snem najbardziej narażone są kobiety i osoby żyjące w krajach o niższych dochodach. Seniorzy, którzy na ogół i tak śpią krócej, nie mają takiej zdolności przystosowywania się do nocnych wzrostów temperatury, jak zdrowi młodzi ludzie. – Mamy niewystarczająco dużo danych o osobach o najniższych dochodach i podkreślamy to – mówił Kelton Minor, główny autor badania, w rozmowie z „The Guardian”. Dodał również, że potrzebne są kolejne badania, tym razem w najcieplejszych miejscach na świecie: Afryce, Ameryce Środkowej i na Bliskim Wschodzie. Dobry, regenerujący sen jest pożądany przez wszystkich. Niestet,y nie ma jednego niezawodnego sposobu na przespaną noc. Prawie każdy, bez względu na stan zdrowia, miewa od czasu do czasu problemy z zaśnięciem. Według innego badania przeprowadzonego przez naukowców z University of Arizona dorośli, którzy dzielą łóżko z partnerem lub małżonkiem, śpią lepiej niż ci, którzy śpią sami. Wyniki pokazały, że osoby dzielące łóżko z drugą połówką nie tylko były bardziej wypoczęte, ale też zasypiały szybciej i spały dłużej. Naukowcy zwrócili również uwagę na pozytywny wpływ wspólnych nocy na radzenie sobie ze stresem i lękami oraz ogólne zadowolenie z życia. Nie zawsze jednak spanie z kimś może nam pomóc. Autorzy badań zauważyli, że rodzice śpiący z dziećmi częściej skarżyli się na bezsenność i towarzyszący stres."
Wulkany we Włoszech - które z nich warto zobaczyć?,https://www.national-geographic.pl/artykul/wulkany-we-wloszech-ktore-z-nich-warto-zobaczyc,Artur Białek,['Przyroda'],"Obszar Półwyspu Apenińskiego i przylegających do niego wysp charakteryzuje się znaczną aktywnością wulkaniczną. We Włoszech można znaleźć cztery aktywne (wliczając podwodny wulkan Ferdinandea), osiem drzemiących i cztery wygasłe wulkany, a do tego należy dodać jeszcze dwie jednostki, których status nie został jeszcze poznany. Choć niektóre stanowią ogromne zagrożenie, ich piękno nie pozwala przejść obok nich obojętnie. Już samo wyobrażenie potęgi tych miejsc przyciąga turystów niczym magnes. A jeżeli dodamy do tego tajemnicze piękno wulkanicznego krajobrazu, otrzymamy jedną z największych spośród wszystkich tamtejszych atrakcji. Uwadze turystów nie umkną też zachwycające zjawiska wulkaniczne - z niektórych stożków przez cały czas wydobywa się dym, a co kilkanaście minut następuje niewielki wyrzut produktów piroklastycznych. Poniżej opisujemy najciekawsze wulkany we Włoszech. Naszą listę otwiera największy wulkan we Włoszech i jednocześnie - największy w całej Europie. Stratowulkan Etna jest zlokalizowany na wschodnim wybrzeżu Sycylii. Zajmuje powierzchnię ok. 1250 km kw., a jago obwód przekracza 135 km.  Proces powstawania Etny rozpoczął się ok. 500 tys. lat temu. W 2021 roku, stożek osiągnął wysokość 3357 metrów, a znaczna aktywność wulkanu wskazuje, że wartość ta będzie rosnąć. Obecnie wulkan składa się z czterech aktywnych kraterów. Najstarszy - krater północno-wschodni - powstał w 1911 roku. Kolejne dwa są następstwem erupcji, które miały miejsce w 1945 i 1968 roku. Najmłodszy krater - południowo-wschodni - powstał w 1971 roku. Należy zaznaczyć, że poza wymienionymi, stożek wulkaniczny ma ponad 270 kraterów bocznych, które pozostają nieaktywne.  Etna jest jednym z najbardziej aktywnych wulkanów świata. W ciągu 3500 lat, wybuchała ponad 200 razy. W 2021 roku zanotowano znaczny wzrost aktywności wulkanicznej. Nowa faza aktywności rozpoczęła się w połowie lutego. Do listopada, odnotowano ponad 50 erupcji. Najpotężniejsza miała miejsce w październiku, kiedy pióropusz popiołu został wyniesiony na wysokość 7,5 km. Pomimo znacznego zagrożenia, w okresach względnego spokoju Etna jest dostępna dla turystów. Autobusy dojeżdżają na wysokość 2000 m n.p.m. Kolejne 500 m można pokonać kolejką linową. Na szczyt prowadzą szlaki piesze. Alternatywnie można dostać się tam samochodem terenowym. Teren wulkanu podlega częściowej ochronie. W 1987 roku powstał Park Regionalny Etna, którego powierzchnia to 580 km kw. Od 2013 roku, wulkan figuruje na liście światowego dziedzictwa UNESCO. Przenosimy się w okolice miasta Neapol, nad którym góruje majestatyczny Wezuwiusz. Aktywny stratowulkan osiąga wysokość 1281 m. Średnica krateru przekracza 500 m, a jego głębokość to 230 m.  Wezuwiusz to jedyny czynny wulkan w kontynentalnej części Europy. Obecna postać stożka ukształtowała się w następstwie erupcji z 79 roku, która pogrzebała Pompeje, Herkulanum, Stabie i Oplontis. Ostatnia erupcja miała miejsce w 1944 roku. Mimo że obecnie Wezuwiusz nie wykazuje niebezpiecznych oznak aktywności, nadal wymieniany jest wśród najniebezpieczniejszych wulkanów świata, a zachodzące w nim procesy podlegają stałemu monitoringowi. Wynika to z faktu, że jest od Neapolu o zaledwie 9 km, a teren wokół wulkanu zamieszkuje ponad 3 mln osób.  Wezuwiusz jest udostępniony dla zwiedzających. Do samego krateru prowadzi niezbyt wymagająca ścieżka, którą można pokonać w kilkanaście minut (różnica wysokości między bramą zlokalizowaną przy parkingu a szczytem to ok. 250 metrów). Ze szczytu roztacza się zachwycający widok na Zatokę Neapolitańską, a z krateru co jakiś czas wydobywają się niewielkie obłoki dymu.   U podnóża wulkanu żyje ponad 220 gatunków dzikich zwierząt i ponad 600 gatunków roślin. W 1995 roku ustanowiono Park Narodowy Wezuwiusza, który obejmuje stożek i sporą część otaczającego go obszaru.  Superwulkany wywołują największe emocje. Spora w tym zasługa zachwycającej Kaldery Yellowstone, która przez cały czas stanowi realne zagrożenie dla ludzkości. Nie trzeba jednak lecieć do USA, by móc na własne oczy zobaczyć potężny pierścień kaldery. Znajdujące się w okolicach Neapolu Pola Flegrejskie mają średnicę 13 km. Na terenie kaldery znajdują się 24 kratery i stożki. Można tam podziwiać zjawiska geologiczne typowe dla superwulkanów, jak gejzery czy solfatary.  Ostatni wielki wybuch wulkanu miał miejsce ok. 40 tys. lat temu. Wówczas ziemię zalało ponad 200 kilometrów sześciennych lawy, a w powietrze wzbiło się ponad 300 kilometrów sześciennych popiołów i innych produktów wulkanicznych. Niektórzy naukowcy są zdania, że wielka erupcja superwulkanu przyczyniła się do wyginięcia neandertalczyków, zamieszkujących tereny dzisiejszej Europy. Wymieniając czynne wulkany w Europie i najpiękniejsze wulkany we Włoszech, nie można pominąć naszej kolejnej propozycji. Na Morzu Tyrreńskim, w archipelagu Wysp Liparyjskich, znajduje się niewielka wyspa Stromboli (12,4 km kw.), zlokalizowana na północ od Sycylii. Tworzy ją czynny wulkan, który wznosi się z głębokości 2300 m i osiąga wysokość 926 m.  Co ciekawe, wybuchy stratowulkanu Stromboli mają postać seryjną. W kilkunastominutowych odstępach, z krateru wydobywają się popioły, bomby wulkaniczne i lapille, a strużka dymu jest stałym elementem tamtejszego krajobrazu. Ostatnia silna erupcja miała miejsce w 2019 roku. Mimo że wulkan pozostaje jednostką aktywną, wyspa przez cały czas pozostaje zamieszkana. Na Stromboli żyje ok. 600 osób.  Wyspa jest dobrze skomunikowana z wyspiarską i kontynentalną częścią kraju. Na szczyt wulkanu można wejść wyłącznie w asyście przewodnika. Będąc we Włoszech, nie należy skupiać się wyłącznie na aktywnych i drzemiących wulkanach. Wygasłe są tak samo piękne, a z ich szczytów rozpościera się równie niesamowita panorama. Osiągająca wysokość 1739 m Monte Amiata jest najwyższym wzniesieniem Toskanii. Ze szczytu rozpościera się zachwycający widok na nizinę Maremma i dolinę Val d'Orcia.  Na dolnych piętrach wygasłego wulkanu zlokalizowane są liczne winnice i gaje oliwne. Szczyt porastają lasy kasztanowe i bukowe. W sezonie letnim można tam skorzystać z wielu pieszych szlaków. Zimą na Monte Amiata panują wyśmienite warunki do uprawiania sportów zimowych. "
"Japonia zamierza zanurzyć w morzu gigantyczną turbinę, by wykorzystywać energię prądów morskich",https://www.national-geographic.pl/artykul/japonia-zamierza-zanurzyc-w-morzu-gigantyczna-turbine-by-wykorzystywac-energie-pradow-morskich-220615033222,Unknown,['Nauka'],"Ponad 70 proc. powierzchni Ziemi zajmuje woda. Ponad 96 proc. ziemskiej wody znajduje się w oceanach. Ta ogromna masa cieczy nie jest nieruchoma. Porusza nią oddziaływanie grawitacyjne Księżyca, które sprawia, że woda ziemska regularnie przesuwa się w formie pływów. A także prądy oceaniczne: wielkie cyrkulacje morskiej wody wywoływane ruchem obrotowym Ziemi, stałymi wiatrami i różnicami temperatur. To wszystko wskazuje, że wody oceanów mogłyby być dobrymi źródłami energii odnawialnej. Skoro potrafimy czerpać energię z poruszającego się powietrza – czyli z wiatrów – równie dobrze powinno nam się to udawać w przypadku wody. Jednak wykorzystywanie energii prądów morskich, pływów i fal ciągle jest w powijakach. Technologie niezbędne do tego są na razie wykorzystywane na małą skalę. Test jednej z nich przeprowadzono w Japonii. Firma IHI Corporation od ponad dekady pracuje nad urządzeniem, które pracowałoby pod powierzchnią oceanu. Rezultatem jest 330-tonowy prototyp o nazwie Kairyu. W tłumaczeniu to słowo oznacza „oceaniczny prąd”. Urządzenie składa się z potężnego, dwudziestometrowego kadłuba, do którego boków przyczepione są dwa cylindry. Każdy z nich zawiera generatory energii wyposażone w jedenastometrowe turbiny. Kairyu pracuje 50 metrów pod powierzchnią wody, przyczepiony do dna oceanu. Tam sam może zmienić swoje położenie, ustawiając się względem prądu tak, by ruch mas wody napędzał turbiny. Japonia ma długą tradycję korzystania z niskoemisyjnych źródeł energii. Jednak katastrofa w elektrowni jądrowej w Fukushimie w 2011 r. sprawiła, że energetyka jądrowa (jedenaście lat temu zaspokajająca 30 proc. krajowego zapotrzebowania na energię) straciła na popularności. W rezultacie Japonia musi importować 90 proc. energii z zagranicy. Dlatego trwają poszukiwania źródeł energii alternatywnych w stosunku do atomu. Jednym z pomysłów jest wykorzystanie prądów morskich. Wzdłuż wschodnich i południowych wybrzeży Japonii przebiega bardzo silny prąd Kuroshio. Szacuje się, że gdyby udało się wykorzystać całą jego energię, dałoby to 205 gigawatów elektryczności. Czyli tyle, ile energii wytwarza się w tej chwili w Japonii. Kairyu jest jeszcze daleki od tego, by uszczknąć chociażby część tej mocy. Na razie – przy prędkości prądów wynoszącej dwa-cztery węzły, czyli jeden-dwa metry na sekundę – prototyp generował 100 kilowatów energii. To o wiele mniej, niż wytwarza przeciętna turbina wiatrowa (ponad 3 megawaty). Firma IHI Corporation podkreśla jednak, że po odpowiednim powiększeniu urządzenia, mogłoby ono uzyskiwać 2 megawaty energii. Wymagałoby to wyposażenia je w turbiny długości 20 metrów. Jeśli Kairyu uda się przeskalować – czyli odpowiednio powiększyć – pierwsza podwodna elektrownia składająca się z podobnych urządzeń może zacząć działać w Japonii w następnej dekadzie. Docelowo – czyli jeśli technologia okaże się sprawna i odporna na warunki środowiskowe – energia oceanów mogłaby zaspokajać 40–70% potrzeb energetycznych Japonii."
Najpopularniejsze obiekty UNESCO na Instagramie. Dominują Włochy,https://www.national-geographic.pl/artykul/najpopularniejsze-zabytki-unesco-na-instagramie-dominuja-wlochy,Unknown,['Ludzie'],"W 1978 r. organizacja UNESCO ogłosiła pierwsze 12 obiektów światowego dziedzictwa, co dziś uważa się za największe wyróżnienie dla zabytku. Obecnie na liście znajduje się łącznie 1154 obiektów, z czego większość dotyczy kultury. Które z nich są najpopularniejsze? Analitycy kreatywnych zasobów z firmy Design Bundles zbadali to na podstawie oznaczeń na Instagramie w 2021 r. Niekwestionowanym liderem zestawienia jest Rzym. Wcale nas to nie dziwi. Wystarczy podejść pod słynną Fontannę Di Trevi, żeby zobaczyć ogromne tłumy turystów z aparatami i telefonami w rękach. Każdemu zależy na tym, żeby nie uchwycić w kadrze innych osób, co graniczy z cudem. Setki zwiedzających są tu zarówno rano, jak i wieczorem. A to oczywiście jedno z wielu chętnie fotografowanych miejsce w Rzymie. W kategorii „obiekty UNESCO"" wygrywa historyczne centrum miasta z Forum Romanum, mauzoleum Augusta, kolumnami Trajana i Marka Aureliusza czy Panteonem. W 2021 r. na Instagramie opublikowano ponad 61 milionów zdjęć właśnie z tych miejsc. Post udostępniony przez Mayuri | Travel Blogger (@tosomeplacenew) Drugie miejsce zajęło Rio De Janeiro z 45 milionami otagowań. Wielu turystom metropolia ta kojarzy się przede wszystkim ze statuą Chrystusa Zbawiciela. Słusznie, ale w tym przypadku nie ma to znaczenia, bo świętujący w 2021 r. 90-lecie pomnik nie jest na liście UNESCO. Organizacja i internauci docenili Rio za miejski krajobraz carioca rozciągający się pomiędzy górami a morzem oraz stanowisko archeologiczne nabrzeża Cais do Valongo. Post udostępniony przez Rio de Janeiro Trip (@riodejaneirotrip) Podium zamyka laguna w Wenecji ze „skromnym” wynikiem 25,8 miliona oznaczeń. Wyróżnienie może być gorzko-słodkie dla władz miasta, które od lat walczą z tłumami podróżnych. Od przyszłego roku wprowadzona ma zostać opłata za wstęp dla turystów między innymi na Plac Świętego Marka. Post udostępniony przez Marcin Chowański (@marcin.chowanski) Na dalszych miejscach w pierwszej dziesiątce znalazły się kolejno: Kijów, Florencja, Praga, Budapeszt, Brasilia, Petersburg i Quito. Liczby wskazują na to, że turyści i internauci najchętniej fotografowali miejsca wpisane na listę obiektów dziedzictwa kulturowego. Najpopularniejszym miejscem z listy dziedzictwa naturalnego jest Park Narodowy Yosemite (15. miejsce). To też najchętniej tagowane na Instagramie miejsce w USA wyróżnione przez UNESCO. 16. i 25. miejsce zajęły odpowiednio Wielki Kanion i Yellowstone. Post udostępniony przez Jessica Hike|Adventure (@jess.kesti96) Poniżej lista pierwszych trzydziestu miejsc z rankingu:"
10 najwolniejszych zwierząt na świecie. Które z nich jest mistrzem slow life?,https://www.national-geographic.pl/artykul/10-najwolniejszych-zwierzat-na-swiecie-ktore-z-nich-jest-mistrzem-slow-life,Artur Białek,['Przyroda'],"Najwolniejsze zwierzęta na świecie przemieszczają się w iście żółwim (o ironio) tempie i zazwyczaj robią to, gdy nie mają innego wyjścia. Nie wynika to z wrodzonego lenistwa. Powolność jest w tym przypadku mechanizmem ewolucyjnym, który służy konkretnym celom. Jakim? Mogłoby się wydawać, że największe zwierzęta na świecie będą także tymi najwolniejszymi. W królestwie fauny nic jednak nie jest oczywiste. Największe ssaki, gady i płazy potrafią zmusić się do imponującego sprintu, zawsze wtedy, gdy zachodzi taka potrzeba. Najwolniejsze zwierzęta świata są od nich znacznie mniejsze.  Mogłoby się wydawać, że w świecie zwierząt, powolność jest równoznaczna ze śmiercią w paszczy drapieżnika. Tymczasem natura pozwoliła wykształcić tym gatunkom wiele innych mechanizmów obronnych. Czemu służy niespieszne poruszanie? Przede wszystkim, spowolnieniu metabolizmu, a to z kolei przekłada się na długowieczność. Dokładnie tak, najpowolniejsze gatunki, które nie uciekają przed intruzem, zazwyczaj żyją najdłużej. Ciekawy paradoks, prawda?  Naszą listę otwiera sympatycznie wyglądający leniwiec. Te niezbyt duże ssaki znaczną część dnia spędzają w koronach drzew. Na ziemię schodzą wyłącznie w celu załatwienia potrzeb fizjologicznych lub by przenieść się na inne drzewo. Poruszają się niezgrabnie, z prędkością 2-4 metrów na minutę. Wynika to ze znacznie spowolnionego metabolizmu. To sprawia, że leniwce zadowalają się skromnymi ilościami pokarmu. Gdy zajmą miejsce na drzewie, praktycznie nie poruszają się. To nie tylko sposób na ograniczenie popytu na energię, ale także mechanizm obronny. Nieruchomy leniwiec pozostaje niemal niewidoczny dla mięsożerców. Kolejnym ""powolniakiem"" na naszej liście jest mały torbacz, zamieszkujący australijskie lasy. Mowa o koali, często nazywanym misiem (podkreślamy, ten ssak nie ma nic wspólnego z rodziną niedźwiedziowatych). Podobnie jak leniwce, koale żyją na drzewach. Śpią do 18 godzin na dobę, a gdy budzą się, zaczynają żerować. Ich pożywieniem są liście eukaliptusa - pokarm o niskiej wartości energetycznej. By mały torbacz mógł przeżyć, nie może doprowadzać do nadmiernego zużycia kalorii. Gdy schodzi z drzewa, robi to niespiesznie. Krótkie łapy nie zachęcają go do pośpiechu. Gdy musi, osiąga prędkość do 9 km/godz., ale takie ""szaleństwa"" nie leżą w jego naturze. Wypada zaznaczyć, że o ile leniwiec znajduje dwa powody, by zejść na ziemię, koala robi to wyłącznie w sytuacji, gdy braknie mu pożywienia. W zestawieniu najwolniejszych zwierząt na świecie nie może zabraknąć żółwia. Zamieszkujące atol Aldabra żółwie olbrzymie są jednymi z najpowolniejszych przedstawicieli swojego gatunku. Prędkość marszu? Mniejsza niż 2 km/godz. Tak powolne zwierzę nie ma szans na ucieczkę przed drapieżnikiem. Ten kolos nie musi jednak tego robić. Przed atakiem chroni go potężny pancerz, a wypada podkreślić, że agresora odstraszają też rozmiary zwierzęcia. Średnia długość pancerza to 120 cm, a masa ciała tego kolosa dochodzi do 250 kg. Niespieszny tryb życia przekłada się na długowieczność tych gadów. Niektóre osobniki dożywają nawet 200 lat.  Ślimak to kolejny symbol powolności i nie bez powodu. W porównaniu do ślimaka bananowego, żółw olbrzymi jest prawdziwym sprinterem. Mięczak, o którym mowa, w ciągu minuty pokonuje zaledwie 15 cm, co czyni go jednym z najwolniejszych zwierząt na świecie. W ciągu dnia, najczęściej kryje się w ziemi. Na powierzchnię wychodzi wyłącznie nocą lub gdy panuje odpowiednio wysoka wilgotność. Ślimaki bananowe są bowiem pozbawione skorupy, więc ich ciała są narażone na wysychanie. Co z atakami drapieżników? Śluz wydzielany przez te zwierzęta nie tylko ułatwia im poruszanie, jest też czymś w rodzaju ""straszaka"". Nie jest to jednak 100-procentowo skuteczna broń. Niektórzy mięsożercy obtaczają ślimaka w ziemi, niczym kawałek mięsa w mące. W ten sposób neutralizują działanie wydzieliny, która powoduje odrętwienie języka.  Manaty to sporych rozmiarów morskie ssaki, zamieszkujące przybrzeżne wody północnej Brazylii, Stanów Zjednoczonych i Karaibów. To łagodny olbrzym, żywiący się pokarmem roślinnym, przede wszystkim - trawą morską i glonami. Jak na morskie zwierzę, prowadzi wyjątkowo niespieszny tryb życia - porusza się z prędkością od 5 do 8 km/godz. Jak taki ""powolniak"" unika ataku rekinów, orek i innych drapieżników? Manaty żyją na płytkich wodach, gdzie nie docierają duzi mięsożercy. Mniejsze gatunki nie stanowią dla nich zbyt dużego zagrożenia - dorosły manat osiąga 450 cm długości i wagę do 600 kg, a przed atakami chroni go gruba skóra.  Waran z Komodo udowadnia, że wielka, pozornie ociężała jaszczurka może poruszać się bardzo szybko. Skoro wielki i ciężki gad może biegać szybciej niż człowiek, mniejszy i lżejszy powinien poruszać się jeszcze szybciej, prawda? Jest w tym pewna logika, ale heloderma arizońska stanowi zaprzeczenie tej tezy. Jadowita jaszczurka, osiągająca 51-56 cm długości, przemieszcza się z prędkością ok. 2,5 km/godz. Większość czasu spędza pod ziemią. Gdy wychodzi na łowy, ofiarę lokalizuje za pomocą świetnie rozwiniętego zmysłu węchu. Gdy dopadnie swoją zdobycz, wstrzykuje jej silną neurotoksynę. W królestwie fauny występuje kilkanaście tysięcy gatunków rozgwiazd i zaledwie garstka potrafi poruszać się szybciej niż powoli. Większość, prowadzi wyjątkowo niespieszny tryb życia. Na każdym ramieniu tych bezkręgowców (po spodniej stronie) znajdują się bruzdy ambulakralne, z których wyrasta kilka rzędów nóżek ambulakralnych. To właśnie one wprawiają ciało zwierzęcia w ruch, umożliwiając niespieszne pełzanie po morskim dnie. Niespieszne, czyli jakie? Większość rozgwiazd porusza się z prędkością 15 cm na minutę. Kolejne morskie zwierzę w naszym zestawieniu. Ukwiały reprezentują rząd parzydełkowców. Większość czasu spędzają przyczepione do muszli, koralowców, skał lub roślin. Rzadko się przemieszczają, a gdy to robią, w ciągu godziny pokonują... 1-2 cm. Niewielki gatunek pławikonika zamieszkuje zachodnie wody Oceanu Spokojnego. Budowa ciała tego zwierzęcia sprawia, że nie może ono wykonywać dynamicznych ruchów. W konsekwencji, jego przemieszczanie polega na powolnym dryfowaniu. W ciągu godziny pokonuje 150 cm, co pozwoliło mu znaleźć się w Księdze Rekordów Guinnessa. Figuruje tam jako najwolniejsza ryba."
"Teoria względności, czyli na czym polegał geniusz Einsteina",https://www.national-geographic.pl/artykul/na-czym-polegal-geniusz-einsteina-tlumaczymy-teorie-wzglednosci,dr Krzysztof Petelczyc,"['Nauka', 'Kosmos']","Wielkim atutem Einsteina była wyobraźnia, którą cechowała dziecięca fantazja nieograniczona schematami, jakie narzuca nam realistyczna dojrzałość. Nie wystarczał mu opis funkcjonowania świata, jaki dawała ówczesna fizyka. Pytał „dlaczego?” i tak długo szukał odpowiedzi, aż w jego umyśle powstał model tłumaczący prawa przyrody. Tak stworzył teorię względności – hipotezę naukową, której nie da się pojąć bez uwolnienia swojej wyobraźni. Możliwe, że pierwszą inspiracją dla uczonego był pociąg wjeżdżający na stację w Zurychu, gdzie Albert Einstein wówczas mieszkał i pracował. Gdy ruszamy powoli ze stacji kolejowej, patrząc przez okno widzimy odjeżdżający peron. Dorosły człowiek od razu uzna że to pociąg, a nie peron jest w ruchu. Einstein zadawał sobie jednak pytanie: a właściwie skąd to wiemy? Rękopis Alberta Einsteina z zapisem ogólnej teorii względności. fot. David Silverman/Staff/Getty Images Odpowiedzią jest Ziemia. To ją uznajemy za nieruchomą, a więc przypisujemy przedmiotom prędkość względem niej. Ale gdyby Ziemi nie było? W jaki sposób stwierdzilibyśmy, czy to nasz statek kosmiczny jest w ruchu, czy też stacja kosmiczna się od nas oddala? Pierwsze, co przychodzi na myśl, to prawa fizyki. Może są jakieś zasady, które biorą pod uwagę prędkość i w ten sposób z przebiegu zjawisk dowiemy się, czy stoimy, czy też poruszamy się?  Najlepszym kandydatem są pola magnetyczne i elektryczne. W szkole uczyliśmy się, że tak naprawdę stanowią one jedno oddziaływanie – elektromagnetyzm. Z prac holenderskiego fizyka Hendrika Lorentza wynika, że światło, które w istocie jest zmiennym polem elektromagnetycznym, musiałoby zawsze biec z tą samą prędkością, niezależnie od naszego ruchu. Jak to sprawdzić? Skoro wiemy, że Ziemia porusza się (i to dość szybko) wokół Słońca i wokół własnej osi, to jeśli prędkość światła zależy od ruchu, promień światła biegnący z zachodu na wschód – a więc zgodnie z kierunkiem ruchu Ziemi – powinien tę samą drogę przebyć w innym czasie niż drugi biegnący z północy na południe. Doświadczenie takie przeprowadzili amerykańscy naukowcy Albert A. Michelson i Edward Morley. I okazało się, że prędkość światła naprawdę nie zależy od kierunku jego biegu. Einstein – znając wyniki prac Lorentza, Michelsona i Morleya, a także wielu innych ówczesnych fizyków – doszedł do wniosku, że w takim razie w ogóle nie da się odróżnić układów w ruchu od nieruchomych.  Ruch istnieje tylko w kontekście dwóch obserwatorów porównujących swoje układy, zawsze jest wzajemny i nie ma sensu definiować układów w spoczynku. Wszystkie poprawne teorie fizyczne muszą więc być niezależne od prędkości i położenia, a także czasu. Gdyby było inaczej, możliwe byłoby odróżnienie układów ruchomych i nieruchomych. Jak pogodzić z tym stałą prędkość światła? Przecież oznacza to, że gdyby kosmiczna „latarnia morska” wysłała sygnał świetlny, a my wsiedlibyśmy w rakietę lecącą z prędkością bliską prędkości światła i gonili ten sygnał, to i tak oddalałby się on tak samo szybko zarówno od nas, jak i od latarni. Jest to sprzeczne z naszą intuicją, ale nie z wyobraźnią dziecka. W 1955 roku mózg Alberta Einsteina trafił w ręce badaczy. fot. Michael Brennan/Getty Images Skoro tak się dzieje, to albo odległość między nami a promieniem ulega rozciągnięciu, albo czas biegnie dla nas wolniej. Stopień rozciągnięcia przestrzeni lub zwolnienia czasu jest proporcjonalny do prędkości względnej. W przypadku pogoni za światłem przestrzeń rozciągnie się w nieskończoność, a czas stanie w miejscu. Dochodzimy do punktu, gdzie wyobraźnia może nam nie wystarczyć. Co to znaczy, że czas stanie w miejscu? Zastygniemy w jednej pozycji? Otóż nie, będziemy żyli normalnie w naszym układzie odniesienia – z tym że poczujemy się jak bogowie istniejący poza czasem pozostałej części wszechświata. Ponieważ jednak ruch jest czymś względnym i wzajemnym, to samo możemy powiedzieć o świecie zewnętrznym względem nas. Czym więc będzie jednoczesność? Jak pogodzić z tym zasadę przyczyny i skutku? Wszystkie wnioski z teorii względności do dziś nie zostały jeszcze zrozumiane. Einstein podał dwa najważniejsze. Po pierwsze prędkości światła nie da się osiągnąć. Energia potrzebna na zwiększenie prędkości rośnie odwrotnie proporcjonalnie do różnicy między nią a prędkością światła. Przedmiot poruszający się z prędkością światła miałby nieskończoną energię. Ale skoro ruch jest względny, to czym jest ta energia? Jak pamiętamy ze szkoły, energia ruchu jest proporcjonalna do prędkości i masy. Einstein stwierdził więc, że musi ona być masą. Stąd wyprowadził swoje najsłynniejsze równanie. E=mc^2 – masa jest spoczynkową formą energii. Drugim wnioskiem ze stałości prędkości światła jest konieczność włączenia czasu jako czwartego wymiaru do znanej nam trójwymiarowej przestrzeni opisanej już w starożytności przez Euklidesa. Dopiero utworzona w ten sposób czasoprzestrzeń, zdefiniowana po raz pierwszy przez niemieckiego matematyka Hermana Minkowskiego, będzie poprawnie opisywała fizykę. Punkt czasoprzestrzeni to konkretne miejsce przestrzeni w określonej chwili czasu. Odcinek czasoprzestrzeni łączący dwa jej punkty to odległość miedzy dwoma zdarzeniami. Należy zauważyć, że może ona być przestrzenna (np. Kraków–Warszawa), czasowa (np. 2010–2016 r.), ale także czasoprzestrzenna. Każda z tych form znaczy to samo. Okazuje się ponadto, że postulat prędkości światła jako wartości maksymalnej powoduje, że czasoprzestrzeń dla każdego obserwatora podzielona jest na część, którą może poznać, i część, która nie jest mu dostępna. Wniosek Einsteina o równoważności masy i energii nie dawał mu spokoju. Masa to nie tylko miara ilości siły, jaką trzeba włożyć, aby rozpędzić jakiś przedmiot, a więc jego stopień bezwładności. To także źródło siły grawitacyjnej. Te definicje dotyczą przecież całkiem innych zjawisk. Czy mogą zawierać tę samą wielkość fizyczną? Takie „przypadki” w naturze się nie zdarzają. Odpowiedni eksperyment przeprowadził węgierski geofizyk Loránd Eötvös, używając wahadła skrętnego. Okazało się, że masa bezwładna i grawitacyjna są idealnie równe. Dla Einsteina był to dowód, że – podobnie jak pole elektryczne i magnetyczne – grawitacja i siła bezwładności muszą wynikać z tego samego modelu. Poddani działaniu siły zmieniamy wartość lub kierunek swojej prędkości, co w fizyce nazywane jest przyspieszeniem. Przyspieszenie to zmiana prędkości, a ta jest przecież zawsze względna. Skoro sam ruch jest względny, to przyspieszenie też musi być względne. Skoro energia ruchu w innym układzie odniesienia zamieniała się w masę, to przyspieszenie z innego punktu widzenia musi być grawitacją. Odwołajmy się do przykładu. Jadąc autobusem po ciasnym łuku w prawo odczuwamy siłę wyrzucającą nas na zewnątrz zakrętu. Zgodnie z koncepcją Einsteina jest to równoznaczne z pojawieniem się za lewym oknem autobusu masy, która będzie nas przyciągać. Podobnie balonik napełniony helem, który normalnie unosi się do góry, w czasie skrętu autobusu poleci w przeciwną stronę niż my. Einstein, wiedziony wyobraźnią, uogólnił więc swoją wcześniejszą tezę. Stwierdził, że wszystkie zjawiska fizyczne zachodzą tak samo, niezależnie od względnej prędkości i przyspieszenia układów odniesienia. Należało jeszcze tylko stworzyć model, czyli prawa fizyki w ten sposób, aby te zjawiska opisywały. Einstein zainspirowany przykładem Ziemi – zakrzywionej powierzchni, na której żyjemy i dokonujemy pomiarów – wiedział, że powierzchnia płaska to nie jedyna możliwość dopuszczana przez geometrię. Jeśli czterowymiarowa czasoprzestrzeń nie byłaby płaszczyzną, to trajektorie przedmiotów pozbawionych jakiejkolwiek ingerencji zewnętrznej, a więc zgodnie z klasycznymi prawami fizyki poruszających się po prostych, musiałyby się zakrzywiać. W jednych układach można by to wytłumaczyć grawitacją, w innych – bezwładnością, w modelu zaś po prostu krzywizną przestrzeni. Dwa pociągi jadące po sąsiednich, równoległych torach – a także po tym samym torze, lecz w stałym odstępie czasu – mogłyby się zderzyć. Pojęcie równoległości i prostej musiało zostać zrozumiane na nowo, podobnie jak koncepcja czasu. Skoro przestrzeń jest zakrzywiona, to światło powinno się także uginać na takich krzywiznach. Skoro krzywizna ma wywoływać skutki takie jak grawitacja, to każda masa powinna stwarzać nieregularności czasoprzestrzeni, a więc np. wpływać na upływ czasu. Wiele z tych wniosków zostało potwierdzonych doświadczalnie, np. nieregularność upływu czasu w najbliższym i najdalszym punkcie orbity Merkurego, skutkująca jej powolnymi zmianami, czy też możliwość zobaczenia gwiazd schowanych za innymi masywnymi ciałami kosmicznymi. Wiele innych wciąż czeka na potwierdzenie. Na razie jednak teorie sformułowane przez Einsteina przed stuleciem, w tym teoria względności, przetrwały wszystkie próby i zostały potwierdzone z ogromną dokładnością. I pomyśleć, że to wszystko mogło się zacząć od jednego szwajcarskiego pociągu."
"Badania wykazały, że karmimy nasze psy w bardzo niezdrowy sposób. Jakie są wytyczne?",https://www.national-geographic.pl/artykul/badania-wykazaly-ze-karmimy-nasze-psy-w-bardzo-niezdrowy-sposob-220413045304,Unknown,"['Ludzie', 'Nauka']","Nieważne czy psy są rasowe, czy są kundelkami. Pies może być duży, mały, wyszczekany lub spokojny. Kolor też nie ma żadnego znaczenia. W końcu właściciele psów zawsze uważają, że ich pupil jest najpiękniejszy. Szczególnie uroczo zaś wyglądają, kiedy wpatrują się w nas te błyszczące oczka, podczas gdy my spożywamy akurat posiłek. I jak tu takiemu nie dać kawałka szynki, czekoladki albo innego smakołyku? Jest to jednak duży błąd i to jeden z wielu, które popełniają właściciele czworonogów. Tak wynika z najnowszych badań. Najnowsze badania pojawiły się w artykule, który opublikowano w czasopiśmie naukowym ""PLoS One"". Uczeni zwracają uwagę, że bardzo mało właścicieli psów zdaje sobie sprawę z wytycznych Agencji Żywności i Leków. Chodzi tu bowiem o pewien szczegół, który nie jest bezpośrednio związany z samym jedzeniem, a sposobem jego podawania. Naukowcy twierdzą, że niewielka część opiekunów zwierząt zdaje sobie sprawę, jak ważna jest odpowiednia konserwacja i czyszczenie misek, w których podajemy karmę dla psów. Co więcej, może mieć to negatywny wpływ zarówno na zdrowie zwierząt, jak i ludzi. Naukowcy zebrali dane na ten temat od 417 właścicieli czworonogów oraz pobrali próbki i wymazy z domowych misek, aby zbadać je w kontekście występowania różnych bakterii. W toku badań okazało się, że zaledwie 4,7% osób była świadomych wytycznych dotyczących higieny oraz tego, w jaki sposób należy podawać karmę dla zwierząt. Okazuje się, że tylko 34% osób myło ręce przed i po karmieniu, a 33% przygotowywało karmę dla psów na tej samej powierzchni, na której przygotowywane były posiłki dla ludzi. Co więcej, tylko 22% badanych zadeklarowało, że regularnie myje miski dla zwierząt. Natomiast ponad 40% osób robi to w zlewie, razem z innymi naczyniami. – Właściciele zwierząt powinni zdawać sobie sprawę z tego, że w miskach z karmą dla zwierząt domowych mogą występować groźne bakterie. Mało kto jest świadom, że istnieją konkretne zalecenia, jak należy dbać o tę higienę – powiedziała Emily Luisana, główna autorka badania w komunikacie prasowym. Badacze podkreślają również, że mało kto wie, że przez żywność również można nabawić się groźnych chorób. Naukowcy przyznają, że te wytyczne może wydają się dziwne, ale nie są całkowicie irracjonalne. Okazuje się, że przestrzegając ich, możemy uchronić siebie i nasze zwierzaki przed poważnymi konsekwencjami zdrowotnymi. Badacze w artykule zwracają uwagę na to, że nie mycie rąk i naczyń może prowadzić do przenoszenia bakterii takich jak salmonella i E. coli. Co ważne, narażone są na nie szczególnie osoby z obniżoną odpornością i dzieci."
Najwyższy wulkan - rekordowe wysokości w Europie i na świecie,https://www.national-geographic.pl/artykul/najwyzszy-wulkan-rekordowe-wysokosci-w-europie-i-na-swiecie,Artur Białek,['Przyroda'],"Wierzchołki najwyższych wulkanów pokrywa wieczny śnieg, tworzący spokojną, wręcz kojącą atmosferę. Nie można jednak zapomnieć, że wiele z tych kolosów to aktywne wulkany, a inne czekają w uśpieniu na moment przebudzenia. Pozorny spokój może więc zostać zmącony przez niszczycielski spektakl natury, mogący na wiele lat zmienić warunki życia na Ziemi. Gdzie znajdują się najwyższe wulkany? Poniżej odpowiadamy na to pytanie. Mówiąc o najwyższych wulkanach świata, na myśli należy mieć stożki, których wysokość przekracza 6000 m n.p.m. Na naszej planecie znajduje się wiele olbrzymich wulkanów, jednak te najwyższe są zlokalizowane w Andach. Zanim wskażemy, który wulkan na świecie zasługuje na miano najwyższego, przyjrzymy się nieco mniejszemu stożkowi, leżącemu w pobliżu Półwyspu Apenińskiego.  Czynne wulkany w Europie należą do najbardziej aktywnych, ale czy także do największych? Na Starym Kontynencie tytuł najwyższego wulkanu dzierży Etna. Wielki stratowulkan mierzy 3357 m n.p.m., przy czym należy podkreślić, że ta wartość ulega częstym zmianom. Sycylijski stożek przejawia wzmożoną aktywność, więc co jakiś czas materiał skalny w okolicach krateru ulega oderwaniu, a następnie zostaje nadbudowany przez zastygającą lawę, popioły i inne produkty wulkaniczne. Równie imponująca co wysokość, jest powierzchnia jaką zajmuje najwyższy wulkan Europy - to ok. 1250 km kw.  Obecnie Etna ma cztery aktywne kratery. Najstarszy, północno-wschodni, powstał w 1911 roku, natomiast najnowszy, południowo-wschodni, w 1971 roku. W drugiej połowie 2021 roku doszło do znacznego nagromadzenia produktów wulkanicznych w okolicach najmłodszego krateru i to właśnie ten punkt stanowi wierzchołek Etny. O ile palma pierwszeństwa w kwestii wysokości przypada w udziale Etnie, to należy podkreślić, że rekordowy stratowulkan jest położony na wyspie. Najwyższym aktywnym wulkanem w kontynentalnej części Europy jest natomiast Wezuwiusz. Stratowulkan położony w okolicach Neapolu osiąga 1281 m n.p.m. Średnica jego krateru to ok. 500 m, a głębokość - 230 m. Najtragiczniejsza w skutkach erupcja Wezuwiusza miała miejsce w 79 roku, kiedy potoki lawy i chmury popiołu pogrzebały Pompeje, Herkulanum, Stabie i Oplontis. Od 1944 roku wulkan nie przejawia niebezpiecznej aktywności, ale naukowcy przez cały czas mają go na oku. Wynika to z faktu, że Wezuwiusz jest klasyfikowany jako jeden z najniebezpieczniejszych wulkanów świata. Jego erupcja może bowiem zagrozić trzem milionom osób, mieszkającym w zasięgu jego rażenia. Czas na największy wulkan na świecie. Pod względem wysokości, absolutnym rekordzistom jest Ojos del Salado. Kolos położony na granicy Argentyny i Chile, w Andach Środkowych, mierzy aż 6893 m n.p.m., co czyni go drugim co do wysokości szczytem półkuli zachodniej i południowej i najwyższym szczytem Chile. Łatwo wyobrazić sobie, jakie skutki może stwarzać erupcja takiego olbrzyma.  Na szczęście wulkan Ojos del Salado znajduje się w stanie uśpionym i na razie nic nie wskazuje, by miało się to zmienić w najbliższych latach. Z oczywistych względów, najwyższy wulkan jest celem alpinistów z całego świata. Pod względem technicznym nie jest to najbardziej wymagająca góra, jednak nie można zapominać, że Ojos del Salado to niemal siedmiotysięcznik, a tak wysokie szczyty nigdy nie są łatwym celem. Wyprawy nie ułatwia fakt, że wulkan jest położony w najsuchszym ziemskim obszarze - w obrębie niegościnnej pustyni Atacama, gdzie wodę można pozyskać wyłącznie ze śniegu. Jako pierwsi szczyt najwyższego wulkanu na świecie zdobyli Jan Alfred Szczepański i Justyn Wojsznis. Zakończone powodzeniem wejście miało miejsce 1937 roku, podczas II polskiej wyprawy andyjskiej. Ojos del Salado jest najwyższym wulkanem na świecie, ale od dawna jest klasyfikowany jako drzemiący. Jaki jest najwyższy czynny wulkan świata? Ten tytuł dzierży Llullaillaco - stratowulkan położony w Andach Środkowych, na pograniczu Argentyny i Chile, osiągający 6723 m n.p.m. Ze względu na gorący i suchy klimat panujący w obszarze Puna de Atacama, granica wiecznego śniegu znajduje się tam na wysokości 6000 m n.p.m., czyli najwyżej na świecie."
"Sztuka starożytnego Egiptu - cenne rzeźby, malarstwo i architektura",https://www.national-geographic.pl/artykul/sztuka-starozytnego-egiptu-cenne-rzezby-malarstwo-i-architektura,Artur Białek,['Historia'],"Dzieła, które dziś możemy podziwiać w kraju nad Nilem i w licznych muzeach na całym świecie wzbudzają ogromny zachwyt, jednak wypada podkreślić, że w swoim czasie miały zupełnie inne przeznaczenie. W starożytnym Egipcie, rzeźby, malowidła i obiekty architektoniczne służyły przede wszystkim utrwalaniu obowiązującego porządku społecznego i oddawaniu czci bóstwom. Na rozwój sztuki egipskiej ogromny wpływ miało położenie geograficzne tego kraju. Nil zapewniał starożytnym Egipcjanom dostatek mułu - surowca do wytwarzania cegieł i drobnych figurek, a pustynne otoczenie obfitowało w różnego rodzaju minerały, kamienie i kruszce. Nie bez znaczenia była też religia, w której obowiązywało wielobóstwo, wiara w życie pozagrobowe i związany z tym obrządek mumifikacji zwłok, oraz panujący ustrój, w którym faraon stawiany był na równi z bogami. Na przestrzeni dziejów kraju nad Nilem, sztuka podlegała licznym zmianom. Jednak trzeba wyraźnie zaznaczyć, że mówimy tu jedynie o ewolucji, nie rewolucji. Kanon w sztuce starożytnego Egiptu cechuje się nieprzerwaną ciągłością, trwałością i jednolitością stosowanych form artystycznych prawie do końca okresu starożytnego. Na przestrzeni stuleci, w egipskich dziełach można dostrzec podobieństwo form architektonicznych (w kontekście organizacji bryły, płaszczyzny i przestrzeni) i utrwalanych postaci (pod względem mimiki, gestów i pozy). Korzenie egipskiej twórczości artystycznej sięgają okresu przeddynastycznego. Zaczęto wówczas wytwarzać kamienne wazy, głównie wykonywane z czarnego bazaltu, oraz malowaną ceramikę. Rozwijało się rzeźbiarstwo (ludowi rzemieślnicy tworzyli figurki ludzi i zwierząt) oraz malarstwo ścienne zdobione płaskorzeźbą, do którego wykorzystywano roztarte barwniki mineralne. Budynki (domy i kaplice) były wówczas budowane z gliny i trzciny. W okresie wczesnodynastycznym zaczęto stosować suszoną cegłę, z której wznoszono przede wszystkim grobowce. Pojawiły się także stele nagrobne i palety (monumentalne obiekty z łupków) obustronnie zdobione reliefami. Charakterystyczny egipski kanon zaczął kształtować się w Starym Państwie. Właśnie wtedy postaci zaczęto przedstawiać stosownie do przynależności klasowej. W dziedzinie rzeźby, władcy byli prezentowani w pozycji siedzącej lub w postawie kroczącej, urzędnicy i dostojnicy - w sposób realistyczny, a przedstawiciele ludu - w trakcie wykonywania pracy. W reliefie i rysunku uwidocznił się trend ujmowania głowy i kończyn z profilu, a barków i oka - frontalnie. Kompozycje były tworzone w układzie pasowym. W początkowej fazie, obiekty architektoniczne nadal wznoszono z suszonej cegły. Później pojawiły się kamienne piramidy, mastaby i świątynie. Rozwijało się rzeźbiarstwo i malarstwo ścienne. Niezwykle wysoki poziom osiągnęło też rzemiosło artystyczne, w tym złotnictwo i jubilerstwo. W okresie Młodego Państwa można zaobserwować adaptację klasycznych form i wzorów do nowych reguł społecznych i religijnych. W dziedzinie architektury na znaczeniu straciła mastaba, ale piramida nadal utrzymała się jako jedyny słuszny typ grobowca królewskiego. Jednocześnie, pojawiły się grobowce drążone w skałach. Świątynie zaczęto zdobić kolumnami, miasta były budowane według określonego porządku (na planie siatki), w malarstwie ściennym pojawiła się zwarta kompozycja i większa swoboda w prezentowaniu postaci. Rzeźba podlegała dwóm szkołom: memfickiej, utrzymanej w klasycznej konwencji, oraz tebańskiej, nacechowanej prostotą i topornością.  Nowe Państwo to okres najdynamiczniejszego rozwoju wszystkich dziedzin egipskiej sztuki. Właśnie wtedy wykształcił się charakterystyczny wzór świątyni, królewskie grobowce zaczęto wykuwać w skale, a w dziedzinie rzeźby dominującą rolę przejęły monumentalne posągi władców. Gdy czas panowania XVIII dynastii chylił się ku końcowi, dawny kanon zaczął odchodzić w zapomnienie, a we wszystkich dziedzinach wykształcił się trend naturalizmu.  Epoka Późna oznaczała upadek sztuki monumentalnej, którą zaczęły wypierać obce kanony. Na terenie Aleksandrii, w okresie ptolemejskim i rzymskim pierwsze skrzypce grała sztuka hellenistyczna, w pozostałych ośrodkach obowiązywały egipskie kanony. Upadek sztuki egipskiej nastąpił w VII wieku, kiedy całkowicie uległa wpływom islamskim. Na szczęście, do dziś zachowało się wiele wspaniałych zabytków prezentujących niebywały kunszt egipskich mistrzów rzemiosła artystycznego. Wspaniały fresk, zdobiący grób Nefermant i Atet, reprezentuje malarstwo starożytnego Egiptu z okresu Starego Państwa. Jego powstanie jest datowane na czas panowania Snofru - założyciela IV dynastii. Dzieło przedstawia gęsi nilowe wśród roślin przykrywających sieć łowną. To malowidło udowadnia, że wraz z nastaniem rządów IV dynastii, egipskie malarstwo przeszło znaczną ewolucję. Dzieło stawia na realizm i stanowi wierną kopię dzikiej przyrody.  Jednym z najbardziej ikonicznych dzieł starożytnego Egiptu jest popiersie przedstawiające Nefertiti - żonę faraona Echnatona, panującego nad Nilem w okresie Nowego Państwa. Polichromowana rzeźba została wykonana prawdopodobnie w 1345 r. p.n.e. Dzieło niezwykle obrazowo przedstawia obowiązujący wówczas kanon kobiecego piękna i wydaje się emanować splendorem, który towarzyszył władcom z XVIII dynastii. Co ciekawe, rzeźby nie zdobią żadne inskrypcje. Jedynym elementem popiersia, wskazującym na postać, którą przedstawia, jest królewskie nakrycie głowy. Wymieniając najbardziej ikoniczne dzieła sztuki Egiptu, nie można pominąć Wielkiego Sfinksa. Monumentalny posąg, o długości przekraczającej 72 m i wysokości dochodzącej do 20 m, przedstawia mitologicznego stwora z ciałem lwa i ludzką głową, zdobioną królewskim nakryciem. Badacze są zdania, że rzeźba nawiązuje do postaci faraona Chefrena, z którego inicjatywy miała zostać wykonana (około 2550 r. p.n.e., w okresie Starego Państwa). Sfinksa wykuto we fragmencie wapiennego ostańca, pozostałego po budowie piramidy Cheopsa. Obiekt nazywany ""Świątynią Milionów Lat"" został zbudowany w XV w. p.n.e., w okresie Nowego Państwa. Znaczna część świątyni grobowej królowej Hatszepsut została wykuta w ogromnej skale. Część zewnętrzna składa się z trzech kaskadowych tarasów, łączonych rampami. Budowa tak imponującego obiektu trwała aż 15 lat.  Naszą listę zamyka najbardziej imponujący grobowiec ze wszystkich wzniesionych w Gizie. Piramida Cheopsa powstała ok. 2560 roku p.n.e., w okresie Starego Państwa. Badacze są zdania, że czas budowy ogromnego obiektu mógł sięgać 20 lat. Ogromny podziw budzi precyzja wykonania grobowca. Każdy z boków kwadratowej podstawy jest zorientowany względem stron świata z dokładnością dochodzącą do 4 minut kątowych. Piramida składa się z ok. 2,3 mln wapiennych bloków, ważących średnio 2500 kg. Komory wybudowano przy użyciu granitowych bloków, o masie 25-80 ton. Pierwotnie, jej wysokość przekraczała 146 m.         "
W Anglii odnaleziono szczątki ogromnego „morskiego smoka” sprzed 180 milionów lat,https://www.national-geographic.pl/artykul/w-anglii-odnaleziono-szczatki-ogromnego-morskiego-smoka-sprzed-180-milionow-lat,Unknown,['Odkrycia'],"Paleontolodzy odnaleźli skamielinę 10-metrowego ichtiozaura, temnodontosaurus trigonodon. Prawdopodobnie żył ok. 180 milionów lat temu. Naukowcy zaznaczają, że to najlepiej zachowane i zarazem największe szczątki, które kiedykolwiek odkopano w Wielkiej Brytanii. Odkrycia dokonano w rezerwacie przyrody Rutland Water w środkowej Anglii. Autorem tego niezwykłego odkrycia jest pracownik Leicestershire & Rutland Wildlife Trust, który natrafił na szczątki „morskiego smoka” w trakcie rutynowych obowiązków w lutym ubiegłego roku. Joe Davis zauważył, że coś nietypowego wystaje z błota. - Na początku myślałem, że to kolejne fragmenty kości wielorybów lub delfinów, na które już trafiałem. Ale w pewnym momencie zdałem sobie sprawę, że to to coś zupełnie innego. - mówi Davis. Pracownik rezerwatu przyrody od razu zadzwonił do rady hrabstwa i poinformował o odkryciu. Na miejsce przyjechali paleontolodzy z kilku brytyjskich uczelni, którzy potwierdzili, że jest to ichtiozaur.   Every day is different when you work on a nature reserve, but nothing could have prepared our reserves team at Rutland Water Nature Reserve for the day when they made the palaeontological discovery of a lifetime! 😍🐉#SeaDragon #RutlandSeaDragon @AnglianWater @LeicsWildlife pic.twitter.com/PkkOYsL3H2   -W przeszłości wielokrotnie znajdowaliśmy szczątki ichtiozaurów na terenie Wielkiej Brytanii. Ale szczątki znalezione w Rutland to największa i najlepiej zachowana skamielina tego pradawnego gada, którą dotychczas odkopaliśmy. -mówi Dean Lomax, paleontolog, który kierował wykopaliskami z Uniwersytetu w Manchesterze. - To bezprecedensowy przypadek i niewątpliwie jedno z największych odkryć brytyjskiej paleontologii. - dodaje naukowiec. Paleontolodzy zakończyli prace wykopaliskowe na przełomie sierpnia i września ubiegłego roku. Dopiero wtedy zdali sobie sprawę, że mają do czynienia z całkowicie kompletnym szkieletem. Naukowcy, którzy byli na miejscu odpowiedzialni za szczątki przyznają, że bezpieczne przetransportowanie tak dużych szczątek było ogromnym wyzwaniem. - To jest odpowiedzialność, ale uwielbiam takie wyzwania - mówił Nigel Larkin, konserwator paleontologiczny na Uniwersytecie w Reading. Sama czaszka „morskiego smoka” ważyła tonę.  Badacze zamierzają teraz prowadzić dalsze badania nad szczątkami ichtiozaura. Co ciekawe, w latach 70  podczas budowy Rutland Water odnaleziono dwa niekompletne i znacznie mniejsze osobniki tego gatunku. Ichtiozaury to gady morskie, które pojawiły się pierwszy raz we wczesnym triasie ok. 250 milionów lat temu. Te drapieżniki z wyglądu bardzo przypominały delfiny, lecz były od nich dużo większe. Mogły osiągać nawet 25 metrów długości. Pierwsze kompletne szczątki ichtiozaura odnalazła w 1811 roku brytyjska paleontolożka Mary Anning. Znajdowały się w klifie nadmorskim w południowej Anglii. Z kolei w 1991 roku odnaleziono największy okaz tego gatunku na terenie Kolumbii Brytyjskiej w Kanadzie. Mierzył ok 23 metrów, a odnalazła go Elizabeth Nicholls. Szacuje się, że te gady morskie wyginęły ok. 90 milionów lat temu."
"Ponad 2,3 mln osób podróżowało samolotem na Święto Dziękczynienia. To nowy rekord",https://www.national-geographic.pl/artykul/nowy-rekord-podrozy-ponad-2-3-mln-osob-podrozowalo-samolotem-na-swieto-dziekczynienia,Unknown,['Ludzie'],"To był jeden z trudniejszych dni dla pracowników lotnisk w całych Stanach Zjednoczonych. W punktach kontroli bezpieczeństwa tak źle nie było od marca 2020 roku, czyli mniej więcej od początku pandemii. Wtedy odnotowano ponad dwukrotnie mniej osób - 1 070 967. Ta różnica nie dziwi. W ubiegłym roku obostrzenia mocno ograniczyły podróżowanie, a ludzie byli ostrożni i zdecydowanie bardziej przywiązywali wagę do dbania o siebie i innych, żeby nie rozprzestrzeniać wirusa. Zostawmy jednak na bok epidemiologiczny punkt widzenia. Wnioski ze zwiększonej liczny osób podróżujących samolotem są dwa. Większa emisja CO2 i zwiększona liczba odnotowywanych przestępstw w trakcie trwania tych świąt… Przed czwartkowym świętem TSA zapowiadało, że spodziewa się takiego wzrostu podróży samolotem. -Przyjrzeliśmy się prognozom liczby pasażerów. Otrzymaliśmy dane od przewoźników i lotnisk. Naszym zadaniem jest, aby zapewnić bezpieczeństwo w trakcie okresu świąt- mówi w rozmowie z CNN David Pekoske, szef TSA. Z kolei American Automobile Association szacuje, że łącznie ok. 53,4 mln Amerykanów podróżuje w trakcie Święta Dziękczynienia oraz okresu poprzedzającego ten dzień. Pekoske ostrzega podróżnych i mówi o większej cierpliwości. Szczególnie, że są ludzie, którzy od początku pandemii praktycznie wcale nie podróżowali i teraz muszą zmierzyć się z olbrzymimi kolejkami i tłokiem na lotniskach. W tym samym czasie, Departament Sprawiedliwości informuje o tym, że est coraz więcej pasażerów oskarżonych o przemoc w samolotach. Prokurator generalny Merrick Garland polecił prokuratorom federalnym priorytetu w sprawie zuchwałych turystów. Federalna Administracja Lotnictwa otrzymała już ponad 5300 takich zgłoszeń i wszczęła ponad tysiąc własnych dochodzeń. W okresie poprzedzającym Święto Dziękczynienia wystawiono grzywien na 1,6 miliona dolarów. Pozytywnym aspektem pandemii, był zmniejszony ruch lotniczy. Nie oznacza to jednak, że samo latanie jest złe, ale emisja CO2 podczas pojedynczego lotu. Transport lotniczy w znacznym stopniu przyczynia się do globalnego ocieplenia. Należałoby tak zrewolucjonizować branże, aby ostatecznie doprowadzić do dekarbonizacji tego rodzaju transportu. Strategia NetZero 2050, którą przyjęło Międzynarodowe Zrzeszenie Przewoźników Powietrznych, zakłada obniżenie emisji CO2, którą generują samoloty, wprowadzenie zrównoważonego paliwa lotniczego i nowych technologii niskoemisyjnych do 2050 roku. "
"Dogoterapia skuteczna jak leki? Obecność psa przez 10 minut łagodzi ból, lęk i przygnębienie",https://www.national-geographic.pl/artykul/dogoterapia-skuteczna-jak-leki-obecnosc-psa-przez-10-minut-lagodzi-bol-lek-i-przygnebienie-220308045915,Unknown,"['Odkrycia', 'Nauka']","Uczeni z Uniwersytetu Saskatchewan w Kanadzie przeprowadzili kontrolowane badania kliniczne w warunkach szpitalnych. Sprawdzali, czy odpowiednio przygotowane psy-terapeuci mogą pomóc pacjentom, zmagającym się z bólem, lękiem i poczuciem przygnębienia. Takie uczucia często towarzyszą osobom trafiającym na szpitalną izbę przyjęć. Kanadyjczycy zaprosili do udziału w badaniach blisko 100 takich pacjentów. Stan psychiczny każdego z nich był oceniany za pomocą standardowego kwestionariusza. Pacjentom mierzono też tętno i ciśnienie tętnicze krwi. Jedna grupa była traktowana standardowo. Pacjenci z drugiej grupy spędzili 10 minut w towarzystwie psa-terapeuty. Mogli go np. głaskać i mówić do niego. Taka interwencja okazała się bardzo skuteczna. Pacjenci z drugiej grupy w porównaniu z grupą kontrolną odczuwali: Naukowcy podkreślają, że psy-terapeuci pracują w szpitalach Saskatchewan od 2016 r. Od początku obserwowano ich korzystny wpływ na pacjentów na izbach przyjęć. Jednak dopiero teraz udowodniono to za pomocą kontrolowanych badań klinicznych. Wykorzystywanie zwierząt w terapii od lat budzi wątpliwości, szczególnie jeśli chodzi o skuteczność. Długo brakowało rzetelnych badań w tej dziedzinie. Jednak eksperymenty przeprowadzone na Uniwersytecie Kalifornijskim w Irvine dowiodły w 2018 r., że psy-terapeuci pomagają dzieciom cierpiącym na zespół nadpobudliwości psychoruchowej z deficytem uwagi (ADHD). – Dogoterapia poprawia skupienie i zdolności społeczne. Co ważne, pozytywne efekty pojawiły się dość szybko, bo już po ośmiu tygodniach – mówi prowadząca badania dr Sabrina Schuck. Uczona dodaje jednak, że taka terapia nie wpłynęła w znaczący sposób na nadpobudliwość i impulsywność dzieci. Część psychologów podkreśla, że dla pacjenta korzystna może być sama obecność zwierzęcia. Ale nie musi to wcale mieć formy terapii. Według niektórych badań równie skutecznym „terapeutą” jak żywe zwierzę może być pluszowy miś. Niestety, nazwanie czegoś „terapią” ułatwia pozyskanie na nią pieniędzy."
Nowe dowody na korzyści z diety bezmięsnej. Wegetarianizm chroni przed rakiem – wynika z badań,https://www.national-geographic.pl/artykul/nowe-dowody-na-korzysci-z-diety-bezmiesnej-wegetarianizm-chroni-przed-rakiem-wynika-z-badan-220225114000,Unknown,"['Odkrycia', 'Nauka']","Coraz więcej osób decyduje się na ograniczenie mięsa w diecie lub przejście na jedną z form wegetarianizmu. Dotyczy to także Polaków. Często jako powód podawana jest troska o zdrowie. Z wielu badań wynika, że dieta bezmięsna jest korzystna dla metabolizmu i układu krążenia. Może zmniejszyć ryzyko m.in. cukrzycy typu 2 i choroby wieńcowej. Nowe analizy potwierdzają, że zmniejszenie udziału mięsa w jadłospisie może też chronić przed nowotworami złośliwymi. Badacze z Uniwersytetu Oksfordzkiego sięgnęli do danych zgromadzonych w ramach brytyjskiego projektu Biobank. Gromadzi on informacje na temat blisko 500 tys. osób. Wypełniły one ankiety dotyczące m.in. diety. Następnie stan ich zdrowia był regularnie monitorowany przez 11 lat. W badanej grupie osoby jedzące regularnie mięso stanowiły 53 proc. 44 proc. jadło mięso rzadko (najwyżej pięć razy w tygodniu). Ok. 2 proc. stanowili psecowegetarianie (nie jedzący mięsa ssaków i ptaków) i niemal tyle samo wegetarianie. Do tej grupy zaliczono też wegan. Badacze w analizie uwzględnili też inne czynniki, takie jak wiek, płeć, picie alkoholu, palenie papierosów czy status społeczny. W efekcie okazało się, że unikanie mięsa znacząco zmniejsza ryzyko choroby nowotworowej. Dla poszczególnych grup badanych wyglądało to następująco: Badacze podkreślają, że dobre efekty widać już nawet w przypadku ograniczenia częstości spożywania mięsa. Np. w przypadku raka jelita grubego daje to spadek ryzyka aż o 9 proc. Analiza ma pewne ograniczenia. Pokazuje jedynie korelację, ponieważ to badanie obserwacyjne. Nie jest też uniwersalna, ponieważ aż 94 proc. badanych stanowiły osoby pochodzenia europejskiego. Jednak wyniki opublikowane na łamach czasopisma naukowego „BMC Medicine” są zgodne z tym, co ustalono w trakcie innych prac badawczych. We wcześniejszych badaniach naukowcy stwierdzili m.in., że wegetarianizm, definiowany jako unikanie wieprzowiny, wołowiny i drobiu przekłada się na lepsze wyniki tzw. biomarkerów. To wskaźniki, dzięki którym sprawdzamy, czy nie jesteśmy na coś chorzy, jakie mamy ryzyko zapadnięcia na różne schorzenia oraz w jakiej ogólnie kondycji znajduje się nasz organizm."
Koale oficjalnie zagrożone wyginięciem. Ekolodzy martwią się też o mniej znane gatunki zwierząt,https://www.national-geographic.pl/artykul/koale-oficjalnie-zagrozone-wyginieciem-ekolodzy-martwia-sie-o-mniej-znane-gatunki-zwierzat,Unknown,['Przyroda'],"Dzięki swojej różnorodnej florze i faunie, Australia cieszy się ogromną popularnością wśród turystów. Australijczycy spodziewają się, że po dwóch latach zamknięcia, w kolejnych tygodniach i miesiącach do kraju zacznie przyjeżdżać coraz więcej stęsknionych podróżnych. Odmrażanie turystyki zbiegło się jednak z przykrą informacją ze świata zwierząt – jednemu z symboli Australii grozi wyginięcie. Wielka Rafa Koralowa i kangury to jedne z pierwszych skojarzeń, jakie przychodzą nam do głowy na myśl o Australii. Idąc dalej zwierzęcym tropem, nie sposób nie wspomnieć o koalach. Niestety, od dłuższego czasu ich populacja stale maleje na skutek coraz dłuższych susz, pożarów i wycinki drzew przez deweloperów. Naukowcy już wcześniej apelowali do rządu o natychmiastową interwencję w celu ochrony siedlisk charakterystycznych ssaków. Dopiero teraz władze Australii ogłosiły, że koale zamieszkujące wschodnie wybrzeże kraju są zagrożone wyginięciem. Zmiany dotyczą stanów Nowa Południowa Walia i Queensland oraz Australijskiego Terytorium Stołecznego. Do tej pory gatunek miał status narażonego. W naturalnym środowisku koale żyją około 20 lat. / fot. Getty Images – Wspólnie możemy zapewnić zdrową przyszłość dla koali. Ta decyzja odegra kluczową rolę w procesie – zapowiedziała Sussan Ley, australijska minister środowiska. Z badań WWF wynika, że w pożarach buszu na przełomie 2019 i 2020 r. ucierpiało ponad 60 tys. koali. W sumie płomienie strawiły teren 17 milionów hektarów. Dla porównania powierzchnia Polski to 31 milionów hektarów. Populacje koali zaczęły kurczyć się jeszcze przed pożarami. Rozbudowujące się miasta i oczyszczanie gruntów pod rolnictwo doprowadziło do tego, że zwierzęta straciły część siedlisk w lasach eukaliptusowych na wschodzie Australii. Ekolodzy pochwalili uznanie skali problemu przez rządzących. Jednak podkreślają, że odpowiednie kroki powinny zostać podjęcie znacznie wcześniej. – Nigdy nie powinniśmy pozwolić na to, żeby sprawy zaszły do miejsca, w którym grozi nam utrata narodowej ikony – mówi Josey Sharrad, menedżer Międzynarodowego Funduszu na Rzecz Zwierząt. – Jeśli nie możemy chronić kultowego gatunku endemicznego Australii, jaką szansę mają mniej znane, ale nie mniej ważne zwierzęta? – dodaje. Populacje innych gatunków zwierząt również maleją w niepokojącym tempie. / fot. Getty Images Sharrad zwrócił uwagę na bardzo istotną kwestię. Ponieważ koale są uważne za jeden z symboli Australii, ryzyko ich wyginięcia poruszyło ludzi na całym świecie. Nie są to jednak jedyne gatunki, borykające się ze szkodliwą działalnością człowieka oraz zmianami klimatu. Przykładowo w 2019 r. prawie 1/3 populacji nietoperzy z rodziny rudawkowatych wyginęła przez falę upałów. Co ciekawe, analiza studentów prawa wykazała, że w większości dokumentów dotyczących ochrony zagrożonych gatunków nie wspomina się o globalnym ociepleniu. Tzw. luka klimatyczna pojawiła się w opisach gatunków, o których wiadomo, że cierpią z powodu ekstremalnych upałów i suszy. Kolejnym zagrożeniem dla australijskich zwierząt jest kłusownictwo i handel. Pomimo obowiązującego zakazu eksportu żywych zwierząt z Australii, każdego roku tysiące są przemycane między innymi do Japonii i USA. Według australijskiego Departamentu Rolnictwa, Wody i Środowiska w latach 2018-2019 niemal wszystkie wykryte przypadki przemytu dotyczyły gadów."
Na Marsie były kiedyś aktywne wulkany,https://www.national-geographic.pl/artykul/na-marsie-byly-kiedys-aktywne-wulkany,Unknown,"['Kosmos', 'Odkrycia']","Marsjańskie wulkany wybuchały z taką siłą, że następstwa ich erupcji dotykały nawet całej planety. Uwalniały one ogromne ilości pyłu i gazów do atmosfery, co uniemożliwiało światłu słonecznemu dotarcie do gruntu nawet na całej powierzchni planety. Wulkany na Marsie wyrzucały z siebie głównie parę wodną, dwutlenek węgla i dwutlenek siarki. Działo się tak przez okres około 500 milionów lat, 4 miliardy lat temu.  „Każda z tych erupcji musiała mieć znaczący wpływ na klimat - być może uwolniony gaz sprawił, że atmosfera stała się grubsza lub zablokował dostęp promieni słonecznych i sprawił, że w efekcie atmosfera stała się chłodniejsza"" - twierdzi Patrick Whelley, geolog z Centrum Lotów Kosmicznych Goddarda NASA w Greenbelt w stanie Maryland, w USA który kierował badaniami dotyczącymi regionu Arabia Terra na Marsie. „Nasi eksperci zajmujący się badaniem tego fenomenu będą musieli się mocno napracować, by oszacować w pełni wpływ, jaki wulkany wywarły na Marsa"". Zespół naukowców wykorzystał dane pochodzące z satelity NASA o nazwie Mars Reconnaissance Orbiter (MRO), krążącego po orbicie Marsa i fotografującego jego powierzchnię dostarczając niezwykle dokładnych zdjęć o wysokiej rozdzielczości. Dzięki temu, analizując wnikliwie powierzchnię planety, naukowcy byli w stanie zidentyfikować minerały jakie się na niej znajdują. Zdjęcia wykonane przez MRO zostały użyte do wykonania trójwymiarowych map powierzchni obszaru Arabia Terra. Naukowcy NASA zidentyfikowali w glinie powstałej z wulkanicznych pyłów i wody minerały takie jak montmorylonit, imogolit i alofan.     Inni naukowcy już wcześniej sugerowali, że minerały występujące na powierzchni marsjańskiego gruntu mają pochodzenie wulkaniczne. Najnowsza analiza potwierdziła te przypuszczenia. Jeszcze inna grupa naukowców, na wieść, że obszar Arabia Terra istotnie jest pozostałością po intensywnej aktywności wulkanicznej, dokonała obliczeń, dzięki którym możliwe było określenie na jakich obszarach mógłby osiąść popiół pochodzący z takich erupcji. Ci sami naukowcy, którzy pierwotnie zidentyfikowali kaldery (czyli rozległe zagłębienia na szczycie wulkanu, które są pozostałością po intensywnej eksplozji, która doprowadziła do zniszczenia jego szczytu - marsjańska kaldera na zdj. poniżej) w 2013 roku, obliczyli również na podstawie ich rozmiarów, jaka ilość pyłów i innej materii musiała zostać wyrzucona do atmosfery przy okazji eksplozji wulkanów. Te dane doprowadziły naukowców do wniosku, że liczba erupcji koniecznych do wytworzenia grubej warstwy popiołu jaki pokrywa Arabia Terra wynosi tysiące! Ponadto, ich siła musiała być ogromna, co skłoniło ekspertów NASA do określenia ich mianem „super–erupcji”.   "
Jakie są odnawialne źródła energii i co oznacza to określenie? Tłumaczymy,https://www.national-geographic.pl/artykul/jakie-sa-odnawialne-zrodla-energii-i-co-oznacza-to-okreslenie-tlumaczymy,Artur Białek,['Nauka'],"W obecnej rzeczywistości, coraz więcej energii pozyskujemy ze źródeł odnawialnych i niewyczerpywalnych, które stanowią realną alternatywę dla konwencjonalnych paliw. Udział tzw. zielonej energii rośnie w ogólnym bilansie i według prognoz większości krajów Unii Europejskiej, będzie wzrastał w kolejnych latach. Jakie są odnawialne źródła energii? Zmiany klimatyczne, które dokonują się na naszych oczach, stanowią przykrą konsekwencję rozwoju gospodarczego. Nie ulega wątpliwości, że zanieczyszczenie atmosfery wynika przede wszystkim ze spalania paliw kopalnych. Na przestrzeni lat, technologia energetyczna uległa istotnemu unowocześnieniu. Proces wytwarzania energii elektrycznej i cieplnej znacząco zyskał na wydajności, co ograniczyło zapotrzebowanie na paliwa. To samo dotyczy napędów wprawiających w ruch pojazdy spalinowe. To jednak w żaden sposób nie rozwiązuje problemu zanieczyszczeń, bo te, mimo że w mniejszym stopniu, przez cały czas są emitowane. Miną lata, zanim konwencjonalne paliwa można będzie całkowicie zastąpić odnawialnymi źródłami. Jednak proces gruntownych przemian w energetyce, zgodny z koncepcją zrównoważonego rozwoju, już się rozpoczął.  Na wstępie wypada wyjaśnić, że każde źródło energii ma charakter odnawialny. Paliwa kopalne, jak węgiel kamienny i brunatny, ropa naftowa i gaz ziemny, w dużym uproszczeniu powstały z obumarłych roślin, które w warunkach beztlenowych uległy przemianie do formy węgla lub węglowodorów. Mimo eksploatacji tych źródeł, proces ten będzie się powtarzał tak długo, jak długo istnieje Ziemia. Rzecz w tym, że przemiany, o których mowa, nie zachodzą  w tempie proporcjonalnym do tempa eksploatowania naturalnych złóż. Przemiana materiału organicznego trwa setki tysięcy lat. To sprawia, że kolejne złoża nie będą dla nas dostępne. W tym kontekście, wspomniane wcześniej zasoby naturalne należy uznać za nieodnawialne. Czym zatem są odnawialne źródła energii? Pod tym pojęciem należy rozumieć zasoby, które odnawiają się w krótkim czasie lub są niewyczerpywalne. Ich eksploatacja nie doprowadza więc do wystąpienia zjawiska długotrwałego niedoboru lub braku. To sprawia, że korzystanie z OZE w znacznie mniejszym stopniu obciąża środowisko naturalne. Kierując się powyższą definicją, łatwo można dojść do wniosku, że energia odnawialna nie może pochodzić z żadnych paliw kopalnych. Zasoby potrzebne do jej wytworzenia nie mają postaci fizycznej. OZE bazuje przede wszystkim na wykorzystaniu naturalnych i powtarzalnych procesów zachodzących w przyrodzie, które pozwalają na produkcję czystej energii.  Zanim wymienimy i opiszemy poszczególne rodzaje odnawialnych źródeł energii, musimy wspomnieć, że wbrew często powtarzanym opiniom, energia jądrowa nie jest zaliczana do OZE. Prawdą jest, że eksploatacja uranu w zamkniętym obiegu paliwowym dostarcza energii na kilkaset lat, jednak zasoby tego pierwiastka nie są niewyczerpywalne. Poza tym, temu procesowi nieodłącznie towarzyszy kwestia wyjątkowo kłopotliwej utylizacji radioaktywnych odpadów.  Skoro energia jądrowa nie jest zaliczana do OZE, to jakie wyróżniamy rodzaje źródeł odnawialnych? Energia pochodząca z promieniowania słonecznego jest wykorzystywana na dwa sposoby: do produkcji prądu i ciepła. W pierwszym przypadku zastosowanie mają specjalne ogniwa fotowoltaiczne zbudowane z materiałów półprzewodnikowych, które energię z promieniowania przekształcają w prąd stały. Produkcja ciepła odbywa się przy udziale specjalnych kolektorów, które pochłaniają energię słoneczną i oddają ją w postaci ciepła. Także woda może posłużyć do produkcji prądu. Poprzez wykorzystanie zapór, spiętrzeń, strumieni i systemu turbin, z ruchu wody generowana jest energia kinetyczna, która podlega przekształceniu w energię elektryczną. Mówiąc o energetyce wodnej, nie można nie wspomnieć o energii pływów i prądów. W tym przypadku wykorzystuje się zjawisko regularnych zmian poziomu wód morskich i oceanicznych.  Energia z wiatru pozwala na pozyskanie energii elektrycznej. Żeby było to możliwe, stosowane są specjalne turbiny, składające się z trzech podstawowych elementów: wieży, gondoli i wirnika. Gdy łopaty zostaną wprawione w ruch, aparatura przekształca energię kinetyczną w elektryczną.  Z pomocą energii pochodzącej z wnętrza ziemi wytwarza się przede wszystkim energię cieplną. Należy jednak podkreślić, że to źródło może generować także energię elektryczną. Eksploatowanym zasobem jest w tym przypadku ciepło wód i skał podziemnych. To jedno z najtrudniejszych do pozyskania źródeł energii, co wynika z faktu, że w tym przypadku konieczne jest wykonywanie odwiertów sięgających w głąb ziemi (nawet na kilka kilometrów).  Podstawowym zastosowaniem biomasy jest produkcja ciepła, jednak w ostatnich latach to źródło energii coraz częściej jest też wykorzystywane do produkcji prądu. Mówiąc o biomasie, na myśli trzeba mieć substancje pochodzenia organicznego (roślinnego i zwierzęcego), podlegające procesowi biodegradacji. Należy rozróżniać kilka rodzajów biomasy, takich jak: Każde z wymienionych wyżej źródeł można zaliczać do tzw. zielonej energii, której eksploatacja nie stanowi znacznego obciążenia dla środowiska. Definicja odnawialnych źródeł energii charakteryzuje je jako odnawiające się w krótkim czasie. Należy jednak zauważyć, że to stwierdzenie charakteryzuje jedynie biomasę. Pozostałe OZE – energia słoneczna, wiatrowa i geotermalna – mają charakter praktycznie niewyczerpywalny. We wnętrzu naszej planety przez cały czas będą zachodziły procesy generujące ciepło. Woda będzie płynąć, poziom wód w morzach i oceanach będzie podlegał cyklicznym zmianom, a wiatr będzie wiał. Ta energia po prostu jest, więc możemy czerpać ją bez żadnych obaw, że kiedyś jej zabraknie. Przynajmniej w perspektywie czasowej ludzkiej cywilizacji, liczonej w tysiącach lat. Każde odnawialne źródło energii ma swoje wady i zalety, dlatego trudno jest wskazać najlepsze OZE. Mówiąc o najobfitszym źródle energii odnawialnej, należy wymienić promieniowanie słoneczne. Do powierzchni naszej planety dociera aż 86 petawatów mocy, czyli w praktyce – 5000 razy więcej niż wynosi ogólne zapotrzebowanie ludzkości. Moc wiatrów jest wyraźnie niższa, bo wynosi „zaledwie” 870 terawatów. Moc rzek to natomiast 7,2 terawata. Można więc wysnuć wniosek, że słońce jest najlepszym źródłem energii odnawialnej. Nad tym tematem trzeba jednak pochylić się w sposób całościowy. Trzeba bowiem wiedzieć, że energia słoneczna charakteryzuje się dużym rozproszeniem. To sprawia, że na powierzchnię 1 m kw. przypada do 1 kW energii. Wiatr i woda są źródłami znacznie bardziej skoncentrowanymi, co sprawia, że mogą wytworzyć energię liczoną w mega- i gigawatach. Produkcja energii to jedno. Pod uwagę należy wziąć także wpływ OZE na środowisko. Elektrownie wiatrowe zajmują duże powierzchnie i w istotny sposób wpływają na krajobraz. Elektrownie wodne mogą zmieniać naturalny bieg rzek i wpływać na środowisko bytowe organizmów wodnych. Ogniwa słoneczne najlepiej zdają egzamin w miejscach, w których występuje dość duże nasłonecznienie. Nie istnieją rozwiązania idealne, jednak w przypadku każdego odnawialnego źródła, bilans korzyści i strat pozostaje dodatni."
"Francja spoza przewodnika. Influencer pokazuje, jak wygląda życie w ubogich dzielnicach",https://www.national-geographic.pl/artykul/francja-spoza-przewodnika-influencer-pokazuje-jak-wyglada-zycie-w-ubogich-dzielnicach-220412042100,Unknown,['Ludzie'],"Od kilku dni Francja nie schodzi z nagłówków gazet i serwisów informacyjnych. Nie tylko Europa przygląda się wyborom prezydenckim nad Sekwaną. Czy zmiana głowy państwa wpłynie na przebieg wojny w Ukrainie? To pytanie zostawiam politykom i dyplomatom. Francji przyglądam się teraz nie z pobudek politycznych, a społecznych. Przy okazji wyborów prezydenckich bardzo często na jaw wychodzą problemy, o których na co dzień się mówi. Tak też dzieje się teraz w Paryżu, mieście kojarzonym z luksusami i wystawnym życiem. Większość turystów odwiedzających francuską stolicę nie wie pewnie nawet, że miasto dzieli się na 20 dzielnic. Nie wszystkie wyglądają jak z przewodnika. I to też jest Paryż. Paryż, który dzieje się tuż obok, a którego nie chcemy widzieć. Dla porządku, Paryż nie jest mniej lub bardziej bezpieczny niż inne stolice w Europie. Jak w każdym większym mieście są tu miejsca, które nie cieszą się najlepszą reputacją – najczęściej przedmieścia. Kiedy pojawia się temat tzw. slumsów Paryża, najczęściej wymieniana jest okolica Saint-Denis, gdzie zarówno nocą, jak i za dnia po ulicach spacerują prostytutki. 
Saint-Denis. / fot. Michel Setboun Nieciekawie jest też w Clichy-sous-Bois, miejscowości wchodzącej w skład paryskiej aglomeracji. Blokowiska z lat 60. i 70. zamieszkują głównie migranci z Afryki. Dużym problemem społeczności jest bezrobocie utrzymujące się na poziomie powyżej 20 proc. Do tego dochodzą przestępstwa, chociaż po zamieszkach w 2005 r. jest tam już nieco spokojniej. Nierówności społeczne dotyczą nie tylko przedmieść Paryża. Były premier Manuel Valls porównał problem do zjawiska apartheidu. Niestety, do tej pory nie został on rozwiązany, o czym przypomina NasDas, czyli Nasser Sari. Ten 25-latek ma ponad milion obserwatorów w mediach społecznościowych. To żaden rekord, jednak od innych influencerów różni się tym, że nie pokazuje wystawnego życia. Mieszka w Perpignan, 30 kilometrów od granicy z Hiszpanią. Na peryferiach miasteczka w dzielnicy St Jacques ponad 60 proc. osób żyje w ubóstwie. Większość z nich to katalońscy Romowie. Liczną grupą są również Arabowie. NasDas pokazuje w internecie Francję spoza przewodnika. Relacjonowanie życia w dzielnicy robotniczej przysporzyło mu ogromnej popularności. Jedni oglądają go z ciekawości, inni dlatego, że się z nim utożsamiają. W końcu St Jacques to niejedyna taka enklawa we Francji. 
Perpignan. / fot. Walter Bibikow / Getty Images Za dużymi zasięgami w internecie idą duże pieniądze. 25-latek może pochwalić się płatną współpracą ze znanymi markami. Przekonuje jednak, że 80 proc. swoich przychodów przeznacza na rozwój dzielnicy, w której się wychował. Inwestuje między innymi w edukację. Zachęca młodzież do chodzenia do szkoły i organizuje akcje sprzątania ulic. Jak twierdzi, wizerunek St Jacques powoli się zmienia. Miasto wciąż ma jednak wiele do zrobienia. – To rzeczywistość, której nie powinniśmy ukrywać. Niestety, przemoc jest nadal częsta. Dla mnie zbyt częsta, bo jej nie znoszę – mówił w rozmowie z „Guardianem”. NasDas planuje kandydować do zgromadzenia narodowego w najbliższych wyborach. Jeśli zdobędzie poparcie, ma szansę zostać jednym z czterech posłów reprezentujących region Pirenejów Wschodnich. – Chcę przełamać stereotypy [...], aby pokazać Francji, kim jesteśmy – cytuje go „Guardian”."
"Planety olbrzymy: superziemie, jowisze i brązowe karły. Jakie są największe planety znane nauce?",https://www.national-geographic.pl/artykul/planety-olbrzymy-superziemie-jowisze-i-brazowe-karly-jakie-sa-najwieksze-planety-znane-nauce,Unknown,['Kosmos'],"Jaka jest największa planeta we Wszechświecie? Odpowiedź na to pytanie będzie się zmieniać w czasie. Astronomowie wciąż odkrywają nowe planety olbrzymy. Niektóre z nich są skaliste, przypominające Ziemię. Te nazywamy superziemiami i megaziemiami. Jednak największe z planet to gazowe olbrzymy. Są podobne do Jowisza z naszego Układu Słonecznego, ale wielokrotnie od niego masywniejsze. Co do niektórych rekordzistek istnieją wątpliwości, czy to nadal planety, czy niedoszłe gwiazdy. Prace astronomów dotyczące początków Układu Słonecznego wykazały, że powinna w nim być jeszcze jedna planeta. I to wcale nie mała, bo kilka, a może nawet dziesięć razy większa niż nasza. Takie superziemie są często obserwowane w odległych układach planetarnych. – W naszym Układzie Słonecznym faktycznie mamy taką lukę w masach planet: albo są one niewielkie i skaliste, albo są gazowymi olbrzymami. Nie mamy obiektów pośrednich – większych od Ziemi, a mniejszych od Neptuna. Ale częstość występowania takich obiektów poza Układem Słonecznym może jednak wynikać z tego, że w innych układach planetarnych łatwiej nam dostrzec superziemie niż mniejsze obiekty – wyjaśnia dr Milena Ratajczak z Obserwatorium Astronomicznego Uniwersytetu Warszawskiego. Określenie „superziemia” może być mylące, bo nie dotyczy wcale planet podobnych do Ziemi pod względem panujących na nich warunkach. Tym mianem określa się planety pozasłoneczne o masie większej od masy Ziemi i należące do typu planet skalistych. Największe superziemie, zwane megaziemiami, są kilkadziesiąt razy bardziej masywne niż nasza planeta. Oto największe skaliste planety olbrzymy: W 2021 r. astronomowie odkryli superziemię TOI-561 b. Znajduje się ona w odległości 280 lat świetlnych od Ziemi, jest o ok. 50% większa niż nasza planeta i ma trzykrotnie większą masę. Dotychczas naukowcy uważali, że planety skaliste – a taką jest starożytna superziemia – wykształciły się w późniejszym okresie. Tymczasem TOI-561 b może liczyć nawet 10 mld lat, a to oznacza, że wcześniejsze założenia były błędne. Największe planety w kosmosie są zbudowane z gazów, przede wszystkim z wodoru i helu. Określamy je jako planety gazowe, gazowe olbrzymy lub – od największej tego typu planety naszego układu – jowisze. Gazowe planety olbrzymy nie są jednorodne. Tworzący je wodór zwiększa gęstość wraz z głębokością. W pewnej odległości od powierzchni zmienia się w ciekły wodór. Jeszcze głębiej, pod wpływem ogromnego ciśnienia, staje się wodorem metalicznym, który otacza jądra gazowych planet olbrzymów. Masa największego gazowego olbrzyma w Układzie Słonecznym, Jowisza, jest 320 razy większa niż masa Ziemi. To jednak niewiele w porównaniu ze znanymi egzoplanetami. Oto największe planety olbrzymy zbudowane z gazów: Istnieją w kosmosie obiekty tak wielkie, że naukowcy nie są pewni, czy są to jeszcze planety, czy może niedoszłe gwiazdy. Te ostatnie to tzw. brązowe karły. Prawdopodobnie powstają w obłokach molekularnych podczas tych samych procesów, które prowadzą do wytworzenia gwiazd. Jednak osiągają zbyt małą masę, żeby mogła się w nich rozpocząć reakcja termojądrowa. Z tego powodu potocznie nazywamy je „niewypałami” bądź „nieudanymi gwiazdami”."
"Pająki wykorzystują pole elektryczne, żeby latać. To nie żart! Naukowcy właśnie odkryli, jak to robią",https://www.national-geographic.pl/artykul/pajaki-wykorzystuja-pole-elektryczne-zeby-latac-to-nie-zart-naukowcy-wlasnie-odkryli-jak-to-robia-220310011615,Unknown,['Przyroda'],"Pająki nie mają skrzydeł, a jednak latają. Jak to możliwe? Pytanie nie jest nowe. Zadawał je sobie nawet Karol Darwin podczas słynnej podróży na statku „Beagle”. Już na początku XIX wieku istniały dwie konkurencyjne hipotezy wyjaśniające niezwykłe możliwości paralotniarskie pająków. Jedni uczeni wskazywali, że owady wykorzystują ciągi powietrzne tworzone przez wiejące wiatry. Inni optowali za siłami elektrostatycznymi atmosfery. Twórca teorii ewolucji obserwował pewnego spokojnego, słonecznego dnia tysiące pająków unoszących się wokół „Beagle”. Zastanawiał się, w jaki sposób wykorzystują one prądy cieplne, jednak nie doszedł do żadnego wniosku. Problem trafił do szuflady aż na dwieście lat. Dopiero w ostatnim dziesięcioleciu pierwsze zespoły naukowców zaczęły przeprowadzać eksperymenty, których celem było wyjaśnienie cudownych możliwości aeronautycznych pająków. Jeden z nich został właśnie opisany na łamach czasopisma naukowego „Physical Review E”. Postawą teorii o wykorzystywaniu przez pająki pól elektrycznych jest pewien fakt, z którego rzadko zdajemy sobie na co dzień sprawę. Otóż powietrze przewodzi prąd. W pobliżu Ziemi przewodnictwo elektryczne atmosfery jest – na szczęście – bardzo niewielkie. Jednak już ok. 50 km nad Ziemią powietrze staje się dobrym przewodnikiem elektryczności. Atmosfera naładowana jest dodatnio, Ziemia ujemnie. Podobny rozkład ładunków występuje w chmurach (ładunki dodatnie gromadzą się wyżej, ujemne niżej). Pole elektryczne atmosfery podtrzymują burze, w czasie których pojawiają się doskonale wszystkim znane silne wyładowania elektryczne, czyli pioruny. Tym samym wokół Ziemi zachodzą nieustannie liczne zjawiska elektryczne, możliwe do wykorzystania przez zamieszkujące ją stworzenia. W 2018 r. naukowcy z Uniwersytetu w Bristolu jako pierwsi przeprowadzili eksperyment, który miał pokazać, jaki jest związek babiego lata z elektrycznością. Wykorzystali w nim pająki z rodzaju Erigone. Pająki zostały zamknięte w pustym pojemniku, w którym znajdowało się nieruchome i obojętne elektrycznie powietrze. Następnie badacze włączali sztuczne pole elektryczne. Okazało się, że pająki faktycznie zaczynały wówczas szybować – tak samo, jak podnoszą się nasze włosy, gdy potrzemy je, np. zdejmując sweter. – Nie wiemy jeszcze, czy pole elektryczne jest konieczne, by babie lato się unosiło – mówiła wtedy Erica Morley, jedna z badaczek. – Wiemy jednak, że jest wystarczające.
 
Morley podkreślała przy tym, że pająki były znajdowane do 4 km nad powierzchnią Ziemi. I że mogą pokonywać w powietrzu nawet setki kilometrów. Ale jak pająki latają? Odpowiedzi na to pytanie poszukało dwóch naukowców – Charbel Habchi z Notre Dame University-Louaize w Lebanon oraz Mohammad K. Jawed z Uniwersytetu Kalifornijskiego w Los Angeles. Ich praca została właśnie opublikowana w „Physical Review E”. Habchi i Jawed wykorzystali istniejące wyniki badań eksperymentalnych do opracowania komputerowej symulacji lotu pająków. Interesowały ich jak najdrobniejsze szczegóły, pokazujące ruch pojedynczych pajęczych nici w polu elektrycznym. By osiągnąć jak największą dokładność symulacji, wykorzystali algorytm znany grafikom komputerowym animującym włosy albo futro. – Był on używany m.in. w „Hobbicie” i w filmach z serii „Planeta małp” – mówi Habchi. Naukowcy symulowali lot pająka z dwiema, czterema lub ośmioma niciami. Najpierw, gdy stawonóg znajdował się jeszcze na ziemi, nici unosiły się pionowo w górę. W miarę lotu powoli rozkładały się, tworząc coś na kształt odwróconego stożka. Co istotne, symulacja wykazała, że nici, które same są naładowane elektrycznie, nie plączą się w czasie szybowania. Zdaniem badaczy, ich symulacja dowodzi, że samo pole elektryczne wystarczy, by niewielkie pająki mogły latać. Osiągają przy tym prędkość ok. 8,5 cm/s (0,3 km/godz.)."
"Zimne i gorące jowisze. Planety gazowe, które pomagają zrozumieć ewolucję systemów planetarnych",https://www.national-geographic.pl/artykul/zimne-i-gorace-jowisze-planety-gazowe-ktore-pomagaja-zrozumiec-ewolucje-systemow-planetarnych,Unknown,['Kosmos'],"Cztery zewnętrzne planety Układu Słonecznego – Jowisz, Saturn, Uran i Neptun – to planety ze skalistym, metalicznym lub lodowo-skalnym jądrem. Reszta ich masy jest uformowana z gazów. Głównie z wodoru i helu. Określamy je jako planety gazowe, gazowe olbrzymy lub – od największej tego typu planety naszego układu – jowisze. Są ogromne i masywne. Masa największego gazowego olbrzyma w Układzie Słonecznym, Jowisza, to zaledwie jedna tysięczna masy Słońca. Ale z drugiej strony to ponad dwa razy tyle, ile wynosi łączna masa wszystkich pozostałych planet Układu Słonecznego. Jeszcze lepiej widać to na przykładzie Ziemi – trzeba 320 naszych planet, by dorównać masie Jowisza. Co ciekawe, skład chemiczny Jowisza jest niemal identyczny z tym, jaki miał pierwotny obłok gazowo-pyłowy, z którego powstał Układ Słoneczny. Wylicza się, że atmosfera Jowisza składa się w 86 proc. z wodoru, w 13 proc. z helu, a resztę stanowi niewielka ilość metanu, tlenu oraz amoniaku. Jak na planety gazowe przystało Jowisz oraz kolejna, Saturn, nie mają powierzchni, na której można byłoby wylądować. Nie oznacza to jednak, że są całkowicie jednorodne. Tworzący je wodór zwiększa gęstość wraz z głębokością, a przechodząc do tak zwanego stanu nadkrytycznego (w punkcie krytycznym zanika różnica gęstości między fazą ciekłą a gazową), zmienia się w ciecz. Jeszcze głębiej, pod wpływem ogromnego ciśnienia zmienia się w tzw. wodór zjonizowany lub metaliczny. To właśnie on otacza jądra planet.
 
Dzięki obserwacjom Jowisza wiemy, że w górnych warstwach atmosfery tej planety gazowej prędkość wiatru dochodzi w porywach do 550 km/godz. Co ciekawe, energia niezbędna do wprawienia w ruch mas gazowych wierzchniej partii planety nie pochodzi z promieniowania słonecznego. Jest dostarczana z ciepła płynącego z wnętrza Jowisza. O tym, jak burzliwe procesy zachodzą na największej planecie gazowej Układu Słonecznego najlepiej świadczy kolosalnie wielki, owalny wir burzowy, zwany Wielką Czerwoną Plamą. Gigantyczny cyklon ma naprawdę imponujące rozmiary – 25 na 12 tys. kilometrów. Na kolejnej po Jowiszu planecie gazowej w Układzie Słonecznym, czyli Saturnie, wiatry wieją jeszcze silniej. Według wyliczeń prędkość wiatru może tam dochodzić nawet do 1800 km/godz. Jednak tym, co najbardziej wyróżnia Saturna, są jego charakterystyczne pierścienie. Składają się z lodu i z odłamków skalnych pochodzących z czasów formowania się Układu Słonecznego. To po prostu materiał „złapany” przez grawitację Saturna, lecz niewykorzystany do budowy planety. Pierścienie tej planety zostały podzielone na dziewięć głównych części składających się z wielkiej liczny pomniejszych „obrączek”. Saturn jest też prawdziwym rekordzistą w kwestii liczby księżyców. Ma ich aż 82, z czego 53 mają oficjalne nazwy. Do tego dochodzą setki „księżyców karłowatych” w pierścieniach planetarnych. Księżyc Saturna Tytan jest drugim największym księżycem Układu Słonecznego, zaraz po księżycu Jowisza Ganimedesie. Tytan jest jedynym księżycem w Układzie Słonecznym posiadającym gęstą atmosferę. Jowisz ma niewiele mniej księżyców od Saturna. Naliczono ich do tej pory 79. Patrząc na masę planety oraz liczbę księżyców często mówi się o Jowiszu nie jako o planecie, ale całym Układzie Jowisza. Czymś w rodzaju pomniejszonej kopii Układu Słonecznego. Co z Uranem i Neptunem? Przez wiele lat były również określane jako planety gazowe. Jednak w ostatnich czasach częściej nazywa się je lodowymi gigantami. Wszystko dlatego, że poza wodorem i helem, składają się z cięższych substancji lotnych. Mówi się, że składają się z lodów, przy czym lód odnosi się do lotnych związków chemicznych o temperaturze zamarzania powyżej 100 K, takich jak woda, amoniak lub metan, z temperaturami zamarzania odpowiednio 273 K (0 st. C), 195 K (minus 78 st. C) i 91 K (minus 182 st. C). Lodowe olbrzymy jeszcze nigdy nie były obiektami bezpośrednich misji kosmicznych. Inaczej ma się sprawa z Jowiszem i z Saturnem. Tego ostatniego badała m.in. sonda Cassini-Huygens. Natomiast Jowisz był celem wyjątkowo przełomowej misji Galileo – od imienia Galileusza, który jako pierwszy odkrył i opisał cztery księżyce Jowisza, zwane do dziś galileuszowymi. W tym roku w kierunku Jowisza wystartuje też długo oczekiwana misja JUICE. Biorą w niej udział też polskie instytucje, w tym Centrum Badań Kosmicznych PAN i Astronika. Ale warto pamiętać, że pierwszy historyczny przelot w pobliżu Jowisza miał miejsce 50 lat temu, w 1972 r. Wykonała go sonda Pioneer 10. Na odkrycie pierwszych egzoplanet musieliśmy czekać do 9 stycznia 1992 roku. Wówczas w prestiżowym czasopiśmie naukowym „Nature” ukazał się przełomowy artykuł polskiego astronoma Aleksandra Wolszczana i Kanadyjczyka Dale’a A. Fraila, zatytułowany „A planetary system around the millisecond pulsar PSR1257 + 12” (System planetarny wokół pulsara milisekundowego PSR1257 + 12). Aleksander Wolszczan potwierdził tym samym to, co część astronomów podejrzewała od dawna: poza Układem Słonecznym także mogą występować planety. Jedną z najbardziej znanych egzoplanet w typie gorącego Jowisza jest 51 Pegasi, odkryta w 1995 roku. Jest to pierwsza pozasłoneczna planeta orbitująca wokół gwiazdy przypominającej nasze Słońce. Trzydzieści lat później katalog odkrytych egzoplanet liczy pięć tysięcy pozycji, a znaczą jego część zajmują właśnie planety gazowe nazywane jowiszami. A chociaż te odkryte przez prof. Wolszczana zalicza się do planet skalistych, to jedna z hipotez głosi, iż były one niegdyś gazowymi olbrzymami. Miały utracić swoje atmosfery i opaść na niższe orbity w wyniku eksplozji pobliskiej supernowej. W efekcie wokół pulsara pozostały tylko skaliste globy skąpane w jego promieniowaniu."
"Najbardziej inteligentne zwierzęta, które zaskoczyły niejednego naukowca. Sprawdź, jak wiele potrafią",https://www.national-geographic.pl/artykul/te-zwierzeta-zadziwily-naukowcow-swoja-inteligencja-zdziwisz-sie-jak-wiele-potrafia,Unknown,['Przyroda'],"Jeśli ktokolwiek z was ma jeszcze wątpliwości na temat zwierzęcego intelektu, niech zobaczy to zestawienie.  1. Krukowate (kruki, wrony i gawrony) Ranking na najbardziej inteligentne zwierzęta na świecie otwierają ptaki zaliczane do rodziny krukowatych. Słyną z wysokiego IQ, potrafią naśladować ludzki głos, imitować inne dźwięki i rozwiązywać zagadki. Zobaczcie to na przykładzie tego eksperymentu. Naukowcy wzięli na warsztat baśń Ezopa, wedle której wrona chciała napić się wody z dzbana, jednak poziom cieczy był zbyt niski, by mogła go dosięgnąć. Zaczęła więc wrzucać okoliczne kamyki do naczynia i poziom wody podniósł się na tyle by mogła się napić. Eksperyment pokazał, że baśń jest jak najbardziej prawdziwa.  
2. Ośmiornice Te stworzenia zadziwiają ludzi wieloma cechami. Niektóre potrafią zmieniać wygląd tak, że praktycznie stają się niewidzialne pod wodą. Inne polują na przynętę wykorzystując do tego małe stworzonka złapane wcześniej. Ten eksperyment natomiast pokazuje jak potrafią radzić sobie z zupełnie nowymi problemami – na przykład ucieczką z zamkniętego słoika! 
  3. Papugi Mówiąca papuga na ramieniu pirackiego kapitana albo towarzysząca kataryniarzom to bardzo popularny motyw w literaturze i popkulturze. Ale czy wiedzieliście, że te ptaki potrafią rozwiązywać skomplikowane zagadki? Wystarczy spojrzeć na tę ślicznotkę, która potrafi dopasowywać elementy kolorami. 
     4. Świnie Podobny test bez kłopotu zdają świnie. Te zwierzęta tworzą skomplikowane układy społeczne, uczą się, a nawet potrafią grać w gry video. Zobaczcie jak ten maluch radzi sobie z używaniem joysticka!
    5. Małpy człekokształtne Badania zachowań szympansów, goryli i orangutanów to osobny rozdział, który mógłby być cyklem artykułów. Jednak nie mogło ich zabraknąć w tym zestawieniu. Oto przykład – szympansy rozpoznają się same w lustrze. 
    6. Pszczoły „Nagrałam wideo podczas przerwy obiadowej w pracy. Od klienta dostałam napój gazowany, ale wkrótce pszczoły mi go ukradły” – pisze autorka nagrania, na którym dwie pszczoły... odkręcają butelkę. Choć wielu internautów podważało jego autentyczność, to filmik stał się w mgnieniu oka hitem w sieci. Do tej pory wideo odtworzono prawie 2 mln razy.  "
"W Japonii pękł legendarny „kamień śmierci”. To nie zwiastuje nic dobrego, o ile wierzyć mitom",https://www.national-geographic.pl/artykul/w-japonii-pekl-legendarny-kamien-smierci-to-nie-zwiastuje-nic-dobrego-220401011943,Unknown,['Przyroda'],"Mity greckie znają chyba wszyscy – przynajmniej te najpopularniejsze. Pamiętam, że jeszcze na początku lat dwutysięcznych o Zeusie, Prometeuszu czy Dedalu i Ikarze czytało się w szkole podstawowej. Dwie dekady później mity to nadal lektury obowiązkowe. Gorzej u nas ze znajomością mitologii słowiańskiej, a co dopiero japońskiej. Tymczasem w ostatnich tygodniach to właśnie legenda z Azji elektryzuje internautów. Nie bez znaczenia jest tu też kontekst wydarzeń na świecie. O co chodzi? O mitach z Japonii zrobiło się ostatnio głośno po tym, jak „kamień śmierci”, czyli sessho-seki, pękł na pół. Nikt nie wie dokładnie, co spowodowało jego pęknięcie. Bardzo możliwe, że skała nie wytrzymała ostatnich niskich temperatur. Nie tylko przyczyna jest zastanawiająca. Japończycy gdybają też, co się teraz wydarzy. Zgodnie z mitologią, w „kamieniu śmierci” był uwięziony zły duch lisa. Jego uwolnienie nie wróży dobrze. Jako pierwsza pęknięty kamień zauważyła i sfotografowała użytkowniczka Twittera @Lily0727K. Jej wpis zaniepokoił innych internautów. 九尾の狐の伝説が残る、殺生石にひとりでやってきました。

縄でぐるっと巻かれた真ん中の大きな岩がそれ…

のはずなのですが、なんと岩は真っ二つに割れて、縄も外れていました。

漫画だったらまさに封印が解かれて九尾の狐に取り憑かれるパターンで、見てはいけないものを見てしまった気がします。 pic.twitter.com/wwkb0lGOM9 Wiele osób uznało to wydarzenie za zły omen, biorąc pod uwagę pandemię i napaść Rosji na Ukrainę. Nie brakuje też głosów, jakoby zły duch został uwolniony, aby powstrzymać Władimira Putina. Przez to, że pęknięcie legendarnego kamienia zbiegło się z wojną, legendą zainteresowały się media z całego świata. Żeby zrozumieć obawy Japończyków, oczywiście nie wszystkich, warto najpierw poznać historię sessho-seki. Wersji jest kilka. Jedna z nich mówi, że duch lisa o dziewięciu ogonach – Tamamo-no-Mae – był uwięziony w skale przez prawie 900 lat. Drugim bohaterem legendy jest emerytowany cesarz Toba. Tamamo-no-Mae potrafił przybierać różne kształty. Raz przeobraził się w piękną kobietę, która zwabiła byłego cesarza. Dla mężczyzny skończyło się to ciężką chorobą. Nadworny astrolog ustalił, że winowajcą był właśnie zły duch. W odwecie samurajowie ruszyli w pościg za Tamamo-no-Mae. Jeden z nich zranił ducha, kiedy był pod fizyczną postacią. Wtedy też zamienił się w kamień."
Według najnowszych badań Superzaur może być najdłuższym dinozaurem w historii,https://www.national-geographic.pl/artykul/wedlug-najnowszych-badan-superzaur-moze-byc-najdluzszym-dinozaurem-w-historii,Unknown,"['Odkrycia', 'Nauka']","Superzaur, czyli nad-jaszczur (tak tłumaczy się jego nazwę z łaciny) żył ok. 150 milionów lat temu w okresie jurajskim. Naukowcy stwierdzili, że mógł żyć w towarzystwie allozaurów i innych diplodoków. Pierwszy raz jego kości zostały odkryte w 1972 roku na stanowisku archeologicznym Dry Mesa Dinosaur Quarry w Kolorado. Osobą, która jako pierwsza odnalazła pierwszy ślad Superzaura był Jim Jensen. Według pierwszych analiz mógł osiągać 33-34 metry długości i do 40 ton masy ciała. Łopatka tego zauropoda, którą odnaleziono w latach 70 miała 2,4 m wysokości. Na terenie tego samego kamieniołomu znajdowały się również inne kości, które początkowo błędnie zostały przypisane dwóm innym zauropodom. Teraz okazuje się, że tak naprawdę wszystkie pozostałości mogą należeć do tego samego gatunku. -wszystko wskazuje na to, że Superzaur może być najdłuższym dinozaurem w historii. Opieramy naszą tezę na podstawie badań, wykonanych na przyzwoicie skompletowanym szkielecie - mówi dr Brian Curtice, paleontolog z Muzeum Historii Naturalnej w Arizonie w rozmowie z Live Science, który jest głównym autorem najnowszych badań. Naukowcy, którzy identyfikowali szczątki tego olbrzyma ustalili, że jego długość waha się pomiędzy 39 a 42 metry. Nawet jeśli przyjmiemy, że jedynie jego ""krótszy"" rozmiar jest rzeczywisty, to i tak jest to dotychczasowy rekord. Odkrycie z 1972 roku dr Brian Curtice nazwał „sałatką z kości”. Według niego rozrzucone szczątki było w tamtych latach bardzo trudne do zaklasyfikowania. Jensen, który nie był paleontologiem, a jedynie pracownikiem terenowym, opublikował w 1985 roku artykuł w czasopiśmie Great Basin Naturalist, w którym poinformował o odkryciu 3 nowych gatunków dinozaurów: Supersaurusa, Ultrasaurosa i Dystylosaurusa. Dr Curtice podawał w wątpliwość istnienie tych dwóch ostatnich. Dlatego zdecydował się na ponowne badania nad skamieniałościami. W toku prac, okazało się, że faktycznie Jensen popełnił błąd i w kamieniołomie wcale nie było trzech, a jedynie jeden dinozaur. Co było wynikiem pomyłki? Pęknięcia kości. Jensen musiał uznać, że były to fragmenty innych szczątek, natomiast Curtice połączył je w całość i okazało się, że była to jedna wielka kość. Co więcej, w kamieniołomie nie znaleziono innych skamieniałości zauropodów. - Nie było też żadnych zdublowanych kości - mówi Curtice. To może oznaczać, że szczątki pochodzą tylko od jednego osobnika – właśnie Superzaura.  Przez lata dr Curtice analizował niezbadane dotąd kości i udało mu się zidentyfikować pięć nowych kręgów szyjnych, jeden kręg lędźwiowy oraz dwa ogonowe. Dzięki temu udało mu się dokładniej oszacować nowe wymiary Superzaura. Według najnowszych danych ogon mógł osiągać ok. 18 metrów długości, natomiast szyja ponad 15 metrów. -To są szalone wymiary! Superzaur był dłuższy niż trzy szkolne autobusy - mówi dr Brian Curtice. Na razie badania nie zostały opublikowane w żadnym czasopiśmie naukowym. Zostały jedynie zaprezentowane na konferencji online Society of Verebrate Paleontology 5 listopada. "
5 typów kocich charakterów. Fińscy naukowcy przyjrzeli się psychologii kotów,https://www.national-geographic.pl/artykul/koty-maja-piec-cech-osobowosci-ale-badacze-wyrozniaja-tez-stosunek-do-kuwety,Archiwum National-Geographic.pl,"['Przyroda', 'Odkrycia']","Badacze z Uniwersytetu w Helsinkach pod kierunkiem prof. Hannesa Lohiego opracowali nowy kwestionariusz do badania kocich charakterów. Składa się aż z 138 pytań.  – W porównaniu z psimi kocie charaktery są mniej zbadane. Stąd potrzeba identyfikacji problemów związanych z ich osobowościami – tłumaczą naukowcy. Naukowcy przepytali właścicieli ponad 4300 kotów 26 różnych ras. Statystyczna analiza danych pozyskanych z ankiet wykazała, że istnieje 5 typów kocich charakterów, a dokładniej kocich osobowości. Należą do nich:  Badacze wyróżnili też problemy z kuwetą (załatwianie potrzeb poza nią lub brak precyzji w korzystaniu z niej) i nadmierną pielęgnację. Nie są to jednak cechy, lecz konkretne zachowania. – Kwestie kuwety i pielęgnacji nie są w zasadzie cechami osobowości. Mogą jednak zdradzać podatność kota na stres – wyjaśnia doktorantka biologii Salla Mikola. I dodaje, że choć wcześniejsze badania różnią się co do liczby cech kocich charakterów, aktywność, lękliwość i agresywność to te cechy kociej osobowości, które w badaniach występują najczęściej. Analiza wskazała, że niektóre cechy kociej osobowości występują częściej u niektórych ras. – Najbardziej lękliwe są koty rosyjskie niebieskie, najmniej zaś abisyńskie. Bengalskie są najbardziej skore do zabawy, perskie i egzotyczne (to skrzyżowanie amerykańskich kotów krótkowłosych z perskimi) najmniej aktywne – mówi prof. Hannes Lohi. Dodaje, że nadmierna pielęgnacja charakteryzuje koty syjamskie i balijskie. Największą agresję wobec ludzi i najmniejszą skłonność do socjalizacji z innymi kotami przejawiają natomiast koty rasy turecki van. To stosunkowo mało znana rasa, której ciekawą cechą jest to, że lubi pływać. Tureckie vany uznawane są za bardzo inteligentne. Charakteryzuje je piękne białe umaszczenie i puszysty ogon. Mają stosunkowo cichy głos, choć mimo chodzenia własnymi ścieżkami, da się z kotami tej rasy znaleźć wspólny język. Trudno mu będzie jednak zaakceptować inne koty w domu.  Fińscy biolodzy chcą dokładniej zbadać różnice między rasami. Będą też analizować różnice kocich charakterów z uwzględnieniem wieku, płci i środowiska, w którym żyją zwierzęta. Badacze odkrywają też tajniki swojej pracy. Mówią, że ankiety, które wypełniają właściciele kotów, pozwalają wyróżnić pewne cechy, których nie da się zbadać eksperymentalnie. Koty inaczej zachowują się w laboratorium czy podczas obserwacji przez badaczy w domach. Inaczej zaś gdy są u siebie, nie niepokojone, na co dzień. Dlatego to ankiety pozwalają wykryć tendencje w ich zachowaniach, czyli właśnie kocie charaktery. Właścicieli kotów proszono o wypełnienie ankiety dwa razy w ciągu trzech miesięcy lub o wypełnienie drugiego kwestionariusza przez innego domownika. Badacze dysponowali więc dwoma ankietami dotyczącymi każdego z ponad 4300 kotów, co zwiększało poprawność wyników."
"Wyspy Jeffreya Epsteina zostały wystawione na sprzedaż. Pieniądze mają trafić na fundusz, który wspiera jego ofiary",https://www.national-geographic.pl/artykul/wyspy-jeffreya-epsteina-zostaly-wystawione-na-sprzedaz-pieniadze-maja-trafic-na-fundusz-ktory-wspiera-jego-ofiary-220324124654,Unknown,"['Ludzie', 'Historia']","Chodzi o wyspy Great Saint James i Little Saint James, które leżą na wschód od Portoryko i są częścią Wysp Dziewiczych Stanów Zjednoczonych. Jeffrey Epstein tę pierwszą kupił w 2016 roku, natomiast drugą 18 lat wcześniej. Wall Street Journal podaje, że zostały wystawione na sprzedaż za 125 milionów dolarów. Little Saint James ma powierzchnię ok. 28-32 hektarów. Amerykański multimilioner kupił ją w 1998 roku. Na miejscu są cztery wille, lądowisko dla helikopterów, prywatna przystań, dwa baseny i trzy prywatne plaże. W 2008 roku pojawiły się pierwsze zarzuty, że Epstein wykorzystuje nieletnie kobiety. Przez lata sprowadzał je między innymi na swoją wyspę. W dokumentach sądowych czytamy, że miał „gwałcić i więzić swoje ofiary”. Niektóre dziewczyny mogły mieć nawet 11 lat. Śledczy ustalili, że Epstein mógł również sprzedawać niektóre nieletnie innym milionerom, którzy również je wykorzystywali seksualnie. Wkrótce Little Saint James nazwano „Wyspą Grzechu” lub „Wyspą Pedofilów”… Little Saint James miały odwiedzać znane osobistości. Na podstawie analizy dzienników lotów wyspę odwiedzał między innymi syn królowej Elżbiety II - Andrzej, książę Yorku. W 2010 roku media po raz pierwszy poinformowały o ich znajomości. Było to jednak przed tym, jak prokuratura oficjalnie oskarżyła Epsteina o wykorzystywanie nieletnich. W marcu 2006 roku wyspę odwiedził również sławny astrofizyk Stephen Hawking wraz z grupą naukowców. Wszyscy zostali zaproszeni na konferencję, którą zorganizował Jeffrey Epstein. Media przed laty informowały również o tym, że były prezydent Stanów Zjednoczonych Bill Clinton miał odwiedzać Epsteina na wyspie. Dziennikarze ""The Independent"" opisali, jak prezydent USA miał podróżować prywatnym odrzutowcem do Little Saint James. Jednak dziennik lotów multimilionera nie zawierał żadnych informacji, które dotyczyły takich lotów. W 2019 roku rzecznik Clintona oświadczył, że ten nigdy nie odwiedził wyspy. Great Saint James jest wyspą większą, która zajmuje powierzchnię ok. 67 hektarów. Epstein miał kupić tę wyspę za ok. 20 milionów dolarów. Obszar jest jednak w dużej mierze niezagospodarowany. Daniel Weiner, pełnomocnik majątku Jeffreya Epsteina twierdzi, że cały dochód ze sprzedaży nieruchomości zostanie przeznaczony na specjalny fundusz, który ma rekompensować ofiarom zbrodnie Amerykanina. Dodaje również, ze do tej pory już 121 milionów dolarów z majątku przestępcy seksualnego zostało przekazane do programu odszkodowań. Jeffrey Epstein urodził się w Nowym Jorku w 1953 roku. W latach 70. pracował jako nauczyciel matematyki w elitarnej szkole Dalton School. Nawiązał tam wiele cennych kontaktów, ponieważ świadkowie twierdzą, że miał być „uwielbiamy zarówno przez uczniów, jak i rodziców”. Wkrótce Amerykanin otrzymał propozycję pracy w banku Bear Stearns od jednego z ojców. Tam rozpoczyęła się jego kariera. W sierpniu 1981 roku Epstein założył własną firmę konsultingową International Assets Group. Sześć lat później dostał intratną posadę w awers Financial Corporation, gdzie zarabiał nawet 25 tysięcy dolarów miesięcznie (dziś to ok. 57 tysięcy), a rok później założył swoje przedsiębiorstwo inwestycyjne. Epstein doszedł do gigantycznych pieniędzy i przyjaźnił się z najbardziej wpływowymi osobami na świecie. To między innymi Donald Trump, Leslie Wexner, Bill Clinton i Książę Andrzej. Pierwsze zarzuty wobec Epsteina pojawiły się już w 2005 roku. Miał wówczas zapłacić 14-letniej dziewczynie za to, żeby się rozebrała. Multimilioner został oskarżony również o molestowanie. W toku śledztwa okazało się, że ofiar Epsteina było więcej. W jego domu znaleziono dwie ukryte kamery oraz liczne fotografie nieletnich. W 2006 roku został oskarżony o cztery przypadki stosunku seksualnego z nieletnimi i jeden gwałt. Epstein trafił do aresztu, lecz wyszedł za kaucją. W kolejnej rozprawie ława przysięgłych stwierdziła, że mężczyzna jest niewinny. W 2008 roku Epstein znowu został oskarżony o wykorzystywanie nieletnich. Trafił wówczas do aresztu na 18 miesięcy. Wyszedł na wolność po ponad 13 miesiącach, co wywołało olbrzymi skandal."
Gdzie znajdują się ruiny Kartaginy? Co zwiedzać na miejscu?,https://www.national-geographic.pl/artykul/gdzie-znajduja-sie-ruiny-kartaginy-co-zwiedzac-na-miejscu,Unknown,['Historia'],"Kartagina była starożytnym miastem położonym w północnej Afryce. Jego ruiny można zwiedzać na obrzeżach stolicy Tunezji – Tunisu. Dzięki swoim wpływom i bogactwu Kartagina z miasta przerodziła się w prawdziwe imperium z rozległymi terenami. Miejsca i obiekty o znaczeniu historycznym można znaleźć nie tylko w Afryce Północnej, ale także w Europie. Największym zainteresowaniem cieszą się oczywiście ruiny Kartaginy. Burzliwa historia odcisnęła wyraźne piętro na starożytnym imperium. Ruiny Kartaginy są rozrzucone na dość dużym terenie. Zwiedzane najlepiej rozpocząć od Wzgórza Byrysa i Muzeum Kartaginy. W placówce można oglądać kolekcję artefaktów kartagińskich i rzymskich, w tym marmurowe sarkofagi. Imponujących rozmiarów makieta pozwala wyobrazić sobie, jak wyglądało miasto w czasach swojej świetności. Wzgórze Byrsa jest częścią stanowiska archeologicznego. W 1994 r. z 2500-letniego grobowca wydobyto szczątki mężczyzny. Po zbadaniu jego DNA ustalono, że rodowód nieboszczyka mógł być połączeniem genów z Iberii i Maghrebu (arabskie określenie Afryki północno-zachodniej). fot. Rosita So Image / Getty Images Nie mniejszym zainteresowaniem turystów cieszą się termy Antoniusza. To największy w Afryce kompleks łaźni rzymskich. Został wybudowany za panowania cesarza rzymskiego Antonina Piusa. Wykopaliska archeologiczne na miejscu rozpoczęły się jeszcze w czasie II wojny światowej. Termy Antoniusza są jednym z najważniejszych zabytków Tunezji. Jakie inne obiekty także warto zobaczyć? Ruiny Kartaginy zajmują rozległy teren nad Zatoką Tuniską. Na miejscu odnajdywane są ślady obecności punickiej, rzymskiej, wandalskiej, paleochrześcijańskiej i arabskiej. Integralność stanowiska archeologicznego została częściowo naruszona przez niekontrolowany rozrost urbanistyczny w pierwszej połowie XX wieku, jednak ruiny Kartaginy zachowały elementy charakterystyczne dla miasta antycznego. Są to między innymi: miejsce spotkań, świątynie i teatr. fot. Ksenia Semirova / Getty Images Prowadzone przez lata prace konserwatorskie są zgodne ze standardami międzynarodowych kart i nie naruszyły autentyczności zabytków. Ochronę miejsca gwarantuje ustawa 35-1994 o ochronie dziedzictwa archeologicznego i historycznego oraz sztuki tradycyjnej, a także rozporządzenie o utworzeniu miejsca kultury Kartaginy. Za zarządzanie obiektem odpowiada jednostka konserwatorska przy Narodowym Instytucie Dziedzictwa. Prace na miejscu są włączone do planu zagospodarowania przestrzennego miasta. Trzy długie i brutalne wojny z Rzymem, znane jako wojny punickie, doprowadziły ostatecznie do upadku i zniszczenia Kartaginy w 146 r. p.n.e. Mówi się nawet, że Rzymianie zasolili ziemię, aby nic więcej nie mogło urosnąć w pobliżu kluczowego dla historii starożytnego świata miasta. Szybko zdali sobie jednak sprawę z potencjału strategicznego położenia Kartaginy. W I wieku ponownie założyli miasto w tym samym miejscu. Odbudowana Kartagina stała się jednym z najważniejszych miast Cesarstwa Rzymskiego."
Naukowcy stworzyli ekologiczny plastik z nasienia łososia,https://www.national-geographic.pl/artykul/naukowcy-stworzyli-ekologiczny-plastik-z-nasienia-lososia,Unknown,"['Odkrycia', 'Nauka']","Od początku plastik miał zmieniać świat. Ponad 100 lat od jego wynalezienia nie można powiedzieć, że nie ma wpływu na Ziemię, niestety. Nadmierna produkcja i zużycie plastiku coraz bardziej dotykają wodne ekosystemy. Naukowcy donoszą, że na pływające w morzach i oceanach przedmioty (np. siatki) szczególnie narażone są małe żółwie morskie. Wiele z nich nie dożywa roku. Zwierzęta dławią się wyrzucanymi do wody odpadami, które w reakcji z promieniami słonecznymi rozkładają się na tysiące szkodliwych związków chemicznych. Czy alternatywne tworzywo opracowane przez chińskich naukowców uratuje środowisko? Jednym z głównych składników plastikopodobnego materiału jest nasienie łososia. Jak to możliwe? Gdy dwie krótkie nici DNA łososia są połączone z inną substancją chemiczną pochodzącą z oleju roślinnego, powstaje żelowa, gąbczasta substancja nazywana hydrożelem. Po liofilizacji i usunięciu wilgoci hydrożel można formować w różne kształty. Naukowcy stworzyli już tą metodą między innymi kawałki puzzli. Tworzywa sztuczne na bazie oleju wymagają do produkcji ton ciepła i toksycznych substancji, a ich rozkład zajmuje setki lat. Choć są reklamowane jako nadające się do recyklingu, większość plastikowych przedmiotów trafia na wysypiska śmieci lub jest palona. W odróżnieniu od tradycyjnych tworzyw polistyrenowych, podczas produkcji nowego bioplastiku emisja dwutlenku węgla jest niższa o 97 proc. Alternatywny plastik również można recyklingować. Materiał rozkładają enzymy trawiące DNA. Jeżeli nie mamy ich w zasięgu ręku, możemy po prostu zanurzyć przedmiot z bioplastiku w wodzie, a wtedy z powrotem zmieni się w hydrożel. Dlatego właśnie tworzywo nie będzie najprawdopodobniej wykorzystywane do produkcji szklanek czy butelek. Przynajmniej na razie. Biotworzywa nie są sobie równe. Przykładowo te, które powstaję na bazie alg, skrobi kukurydzianej czy trocin pozostawiają niewielki ślad węglowy, ale ich produkcja nadal wymaga energii z paliw kopalnych. Badacze twierdzą, że materiał opracowany przez chińskich naukowców jest najbardziej zrównoważony w porównaniu do poprzednich. Z badań przeprowadzonych przez nowozelandzką firmę GNS Science wynika, że niektórzy producenci biotworzyw wprowadzają konsumentów w błąd. Po przeanalizowaniu 37 produktów oznaczonych jako ekologiczny plastik stwierdzono, że 19 z nich powstaje na bazie mieszanek ropy naftowej i bioproduktów."
Hipopotamy mają swój sposób na nieznajomych. Rozpylają kupę i robią hałas,https://www.national-geographic.pl/artykul/hipopotamy-maja-swoj-sposob-na-nieznajomych-kupa-i-robienie-halasu,Unknown,['Przyroda'],"Mimo że hipopotamy uchodzą za gatunek dobrze zbadany, to sposób, w jaki komunikują się ze sobą, jeszcze do niedawna był owiany tajemnicą. Autorzy badań opublikowanych na łamach czasopisma naukowego „Current Biology” dowodzą, że zwierzęta wyróżniają się nie tylko swoimi rozmiarami. Są też „dość rozmowne”. Nicolas Mathevon z Uniwersytetu Saint-Etienne przeprowadził badanie, w którym „ryki, piski i chrząkanie” hipopotamów zostały pierwszy raz tak szczegółowo przeanalizowane. – Mają repertuar różnych wezwań – tłumaczy naukowiec. Wraz ze swoim zespołem zbadał dzikie hipopotamy żyjące w jeziorach na terenie Rezerwatu Specjalnego Maputo w Mozambiku.  Najpierw uczeni nagrali ich „rozmowy”, a następnie przy pomocy głośników rozmieszczonych w odległości około 760 m od ich siedlisk odtwarzali trzy rodzaje nagrań: nawoływania ich własnej grupy, grupy sąsiedniej oraz grupy odległej. Eksperyment wykazał, że reakcje zwierząt różniły się w zależności od odtwarzanych nagrań.  Mathevon tłumaczy, że to dlatego, iż hipopotamy są w stanie rozpoznać się nawzajem po odgłosach. Najżywiej reagowały, kiedy słyszały nieznajomych. Wówczas były szczególnie głośne i atakowały ich swoimi odchodami. A dokładniej: robiły kupę i rozpylały ją, kręcąc ogonami. To sposób hipopotamów na oznaczanie swego terytorium. 
Hipopotamy potrafią rozpoznać znajome osobniki po odgłosach. / fot. Getty Images Co ciekawe, świszczące trąbienie hipopotamów słychać z odległości prawie kilometra. Dzięki temu zwierzęta znały odgłosy swoich sąsiadów żyjących w tym samym jeziorze lub położonym stosunkowo blisko. – Ta wiedza może im pomóc w funkcjonowaniu społeczności – mówi Mathevon. Hipopotamy są dość temperamentnymi zwierzakami, co przy ich gabarytach i wadze – dorosły osobnik waży około 1500 kg – może być niebezpieczne. Na ogół żyją z dala od ludzi, jednak słynne hipopotamy z rancza Pabla Escobara coraz częściej zbliżają się do wiosek. Niektóre spotkania Kolumbijczyków ze zwierzętami kończyły się tragicznie. W obliczu narastających zagrożeń – w tym degradacji środowiska naturalnego i szkodliwych interakcji z ludźmi – hipopotamy często są przenoszone w inne, bezpieczniejsze miejsca. Bywa jednak, że nowo przybyłe osobniki wzbudzają agresję u tych już zadomowionych."
Drogi rzymskie – kto je budował i gdzie można zobaczyć starożytne drogi?,https://www.national-geographic.pl/artykul/drogi-rzymskie-kto-je-budowal-i-gdzie-mozna-zobaczyc-starozytne-drogi,Artur Białek,['Historia'],"Starożytna sieć komunikacyjna służyła łatwiejszemu przemieszczaniu się legionów, ale nie tylko. Drogi rzymskie przyczyniły się też do rozwoju handlu i znacząco skróciły czas przekazywania informacji przez pocztę państwową. O wyjątkowym kunszcie inżynieryjnym antycznych budowniczych najlepiej świadczy fakt, że niektóre odcinki przetrwały do dzisiaj.  Pierwsze szlaki komunikacyjne zostały wybudowane już w IV wieku p.n.e. Wówczas, rzymscy budowniczy wzorowali się na drogach Etrusków. Nawierzchnię tworzyła mocno ubita ziemia, która była dopasowana do rzeźby terenu. Nie było to jednak ostatnie słowo antycznych inżynierów. W 312 roku p.n.e. rozpoczęła się budowa pierwszej drogi brukowanej - Via Appia - która łączyła Rzym i Kapuę. Szlak służył maksymalnemu skróceniu drogi między miastami, więc przez wiele kilometrów przebiegał w linii prostej. Była to pierwsza, ale nie ostatnia słynna droga rzymska.  O ile antyczni Rzymianie początkowo naśladowali Etrusków, to dość szybko udało im się wykształcić własne technologie. Punktem odniesienia dla wszystkich rzymskich dróg była Via Appia, trzeba jednak podkreślić, że nie istniał wyłącznie jeden słuszny schemat tworzenia szlaków komunikacyjnych. Obowiązywały tylko dwie zasady - drogi rzymskie musiały być zabezpieczone przed destrukcyjnym oddziaływaniem wody i dostosowane do miejscowych warunków.  Przed rozpoczęciem budowy drogi, konieczne było wyznaczenie jej szerokości. W tym celu kopano dwa równoległe rowy, spomiędzy których usuwano ziemię, aż do poziomu, na którym występował materiał skalny. Następnie kładziono warstwy piasku, ubijano je i nadawano im właściwy profil. Kolejnym krokiem było ułożenie warstwy kamieni o płaskim kształcie (czasami kładziono dwie warstwy), którą następnie zalewano gliną, zaprawą lub wulkanicznymi popiołami.  Tak przygotowane podłoże tworzyło statumen, czyli dolną warstwę, której grubość zamykała się w przedziale od 20 do 50 cm. W celu wzmocnienia krawędzi drogi, na statumen kładziono krawężniki. Następnie, wysypywano tłuczeń kamienny lub pokruszony piaskowiec, który ubijano specjalnie przygotowanymi drewnianymi narzędziami. Na to wylewano zaprawę przygotowaną z tłuczonej cegły i wapnia. Ta warstwa była określana jako ruderatio.  Kolejny etap przewidywał położenie podbudowy. Pierwsza warstwa - nucleus - składała się z cementu zmieszanego z żużlem, piaskiem i glinką. W ten sposób powstawała warstwa izolująca, która zabezpieczała podłoże przed przesiąkaniem wody. Górna warstwa, nazywana summum dorsum, składała się z żwiru lub płaskich kamiennych płytek. Nawierzchnię układano z płyt o grubości ok. 5 cm. Całkowita grubość drogi rzymskiej dochodziła do 150 cm.  Drogi rzymskie klasyfikowano pod względem materiału, z którego zostały wykonane. Zwykłe szlaki z nawierzchnią ziemną to via terra. Drogi żwirowe nazywano via glareata. Drogi kamienne były określane jako via munita. W odstępach wynoszących 1478,5 m (mila rzymska), ustawiano tzw. kamienie milowe. Pełniły one prostą funkcję - informowały o przebytym dystansie i o odległości do danego miejsca. W celu poprawienia orientacji podczas szybkiej podróży, co 5 mil rzymskich umieszczano tzw. kamień kurierski.  Antyczni Rzymianie dążyli do skrócenia odległości dzielącej poszczególne miejsca. Takie podejście do budownictwa wymusiło wdrożenie rozwiązań, które pozwalały „przeskakiwać” liczne przeszkody. W tym celu budowano nasypy, tunele, przekopy i przede wszystkim mosty. Te ostatnie pełniły ważną rolę w rzymskim budownictwie drogowym. Potwierdzeniem tego niech będzie fakt, że Pontifex Maximus - tytuł najwyższego kapłana - w dosłownym tłumaczeniu oznacza „najwyższy budowniczy mostów”.  Za budowę dróg odpowiedzialni byli pretorowie i konsulowie. Stąd właśnie wzięła się nazwa „drogi konsularne”. W obszarze prowincji tę funkcję wypełniali prokonsulowie i propretorzy. Budowę dróg nadzorowali także cenzorzy, jednak wyłącznie w obszarze Rzymu i w bliskich okolicach miasta.  Osobą odpowiedzialną za sprawowanie nadzoru nad drogami był cesarz. W jego gestii leżało wydawanie decyzji o budowie kolejnych szlaków i o rozpoczęciu remontu istniejących dróg. W okresie republiki, opiekę nad drogami sprawowali powołani w tym celu urzędnicy - curatores viae. W 20 roku p.n.e. urząd ten doczekał się znaczącej reorganizacji. Oktawian August powołał nowych kuratorów, którzy prowadzili nadzór nad budową i remontem dróg oraz ustalali zakres koniecznych do przeprowadzenia prac konserwacyjnych.  Z biegiem lat, rzymskie drogi stworzyły ogromną sieć komunikacyjną, rozciągającą się na obszarze całego imperium. Sumaryczna długość wszystkich szlaków przekraczała 85 tys. km.  Wymieniając najważniejsze drogi konsularne, na pierwszym miejscu należy wymienić szlak łączący Rzym z Kampanią. To Via Appia, nazywana królową dróg (regina viarum) - najstarsza ze wszystkich. Została wybudowana w celach zaopatrzeniowych - drogą dostarczano produkty rolne z południowej Italii. Inicjatorem budowy, która rozpoczęła się w 312 roku p.n.e., był cenzor Appiusz Klaudiusz. Rozpoczynała swój bieg przy Forum Romanum. Prowadziła do okolic Kapui, gdzie zmieniała kierunek na wschodni, by w Brindisi połączyć się z Via Traiana. Najważniejszą drogą prowadzącą z Rzymu na północ była Via Flaminia. Budowa tego szlaku rozpoczęła się w 220 roku p.n.e., na polecenie cenzora Gajusza Flaminiusza.  Kolejnym ważnym szlakiem komunikacyjnym była Via Salaria, prowadząca z Wiecznego Miasta do wybrzeży Morza Adriatyckiego. Już sama nazwa tej drogi wskazuje na jej przeznaczenie - służyła do transportu soli. Starożytna droga rozpoczynała się przy Porta Salaria i biegła dalej przez Forte Antenne, Aniene i Villa Spada. Główny trakt dochodził do Reate. Droga kończyła się w Castrum Truentinum.  Na tej liście nie może zabraknąć drogi Via Aurelia, która łączyła Rzym z Pizą. Trakt został wybudowany w III wieku p.n.e., na polecenie konsula Aurelia Cotta. Wiadomo, że z drogą jest powiązany inny szlak - Via Cornelia. Niektórzy historycy są zdania, że to ten sam szlak, którego nazwa została przeinaczona. Fragmenty antycznych rzymskich dróg można podziwiać do dziś. Via Appia przebiega przez Parco dell'Appia Antica (na przedmieściach Rzymu). Niewielkie fragmenty Via Flaminia przetrwały w okolicach Narni, gdzie można podziwiać pozostałości starożytnych mostów. Fragmenty takich konstrukcji można zobaczyć też w okolicach San Vicenzo i Cagli. W wąwozie Forli do dziś jest używany tunel Wespazjana, a w okolicach Fossombrone przetrwał fragment brukowanej nawierzchni. "
Odkryto najstarszy grób ludzki w Afryce. Archeolodzy trafili na szczątki kilkuletniego dziecka,https://www.national-geographic.pl/artykul/kenia-odkryto-najstarszy-w-afryce-grob-czlowieka,Igor Szulim / Redakcja national-geographic.pl,['Nauka'],"Sensacyjne odkrycie, do którego doszło w jaskini Panga ya Saidi w pobliżu wybrzeży Kenii, rzuca zupełnie nowe światło na naszą wiedzę o Homo sapiens i ich zachowaniach społecznych. Z badań wynika, że ceremonie pochówku 78 tys. lat temu wyglądały inaczej, niż zakładano Jak czytamy na łamach brytyjskiego czasopisma naukowego „Nature”, w odkrytym przez naukowców grobie pochowane zostało dziecko w wieku ok. trzech lat. Ciało starannie ułożono w specjalnie wykopanym dole, a następnie przykryto osadem zebranym z dna jaskini. Badacze zwrócili szczególną uwagę na układ zachowanych fragmentów kości, który wskazuje na to, że ciało dziecka zostało ułożone na boku z nogami podciągniętymi do klatki piersiowej. María Martinón-Torres, współautorka badań, tłumaczy, że to mogą być dowody na to, że już 78 tys. lat temu pochówki odbywały się zgodnie z konkretnymi wytycznymi. – Mogliśmy wywnioskować, że to dziecko naprawdę zostało umieszczone w określonej pozycji z poduszką pod głową. Naprawdę uważam, że jest to jeden z najważniejszych dowodów świadczących o symbolice życia w Afryce – dodaje w rozmowie z CNN. Trzyletnie dziecko, któremu archeolodzy nadali imię „Mtoto"" (w języku suahili oznacza „dziecko”), zostało pochowane na terenie kompleksu jaskiń Panga ya Saidi w Kenii.  – Gdy tylko odwiedziliśmy Panga ya Saidi, wiedzieliśmy, że to miejsce jest wyjątkowe. Podczas kilkukrotnych wykopalisk udało nam się ustalić, że to kluczowy region dla wybrzeża Afryki Wschodniej, z niezwykłym zapisem ludzkiej działalności kulturalnej, technologicznej i symbolicznej sprzed 78 tys. lat – komentuje Nicole Boivin, główna inicjatorka projektu i dyrektor wydziału archeologii w Instytucie Historii Człowieka im. Maxa Plancka w Niemczech. I dodaje: – Dziecko zostało pochowane w miejscu zamieszkania, blisko miejsca, w którym mieszkała ta społeczność, co pokazuje, jak bardzo życie i śmierć są ze sobą powiązane. Tylko ludzie traktują zmarłych z takim samym szacunkiem, rozwagą, a nawet czułością, z jaką traktują żywych. Nawet kiedy umieramy, nadal jesteśmy kimś dla naszej grupy.  Na miejscu nie znaleziono śladów ofiar ani ochry – powszechnych dla pierwotnych afrykańskich grobów. Ułożenie ciała dziecka wskazuje jednak na to, że w obrzędzie brało udział wielu członków lokalnej społeczności. Badania dowodzą, że zwyczaje Homo sapiens różniły się od tych praktykowanych przez neandertalczyków w Eurazji, którzy grzebali bliskich nie w specjalnych dołach, a w miejscach zamieszkania. To odkrycie daje nie tylko wgląd w zachowania ludzi zamieszkujących Afrykę tysiące lat temu, ale też pokazuje różnorodność w ewolucji naszego gatunku.  Na przestrzeni lat archeologom już wielokrotnie udało się wskazać różnice pomiędzy Homo sapiens a neandertalczykami. Ostatnie odkrycia rzucają jednak nowe światło nie tylko na to, co dzieliło tych ludzi, ale również na ich powiązania. Wiadomo już, że rozmnażali się ze sobą, co podważa teorie na temat wyginięcia Homo sapiens."
Satelity pomagają w odnajdywaniu rozbitków i ofiar katastrof,https://www.national-geographic.pl/artykul/satelity-pomagaja-ratowac-ofiary-katastrof,Unknown,"['Nauka', 'Kosmos']","Cospas-Sarsat to międzynarodowy system satelitarny zajmujący się ratownictwem na lądzie, morzu i w powietrzu. Jego działalność została zapoczątkowana przez Związek Radziecki, który uruchomił system Cospas do którego dołączyły USA, Kanada i Francja. Dziś, jest to inicjatywa skupiająca 45 państw i organizacji z całego świata. Należą do nich państwa od Algierii, Indii, Malezji, Togo i Wietnamu po Niemcy, Wielką Brytanię czy Polskę. Członkami biorącymi aktywny udział w pracach Cospas-Sarsat, którzy nie są państwami są m.in. Unia Europejska, która użycza tutaj swojego programu nawigacji satelitarnej Galileo, czy Chunghwa Telecom Co., Ltd. – firma z Tajwanu zajmująca się dostarczaniem zaawansowanych technologicznie usług telekomunikacyjnych. System Cospas-Sarsat działa w oparciu o sieć ponad 50–ciu satelitów na orbicie wokół Ziemi, które są zdolne do wykrywania i lokalizowania nadajników alarmowych. To urządzenia emitujące sygnały radiowe, które mogą być aktywowane w różnych sytuacjach awaryjnych.  Może się to odbywać ręcznie poprzez zwyczajne naciśnięcie przycisku, lub automatycznie po wykryciu określonych czynników wyzwalających, do których mogą należeć wstrząs fizyczny, kontakt z wodą, rejestracja nagłej utraty wysokości i innych. Wykorzystując sieć instrumentów na pokładzie satelitów, system wykrywa sygnały alarmowe nadawane przez samoloty, statki i ludzi w dowolnym miejscu na Ziemi, przekazując zakodowane informacje do stacji naziemnych w celu ich przetworzenia, a następnie przekazania do lokalnych ratowniczych centrów koordynacyjnych w celu podjęcia akcji ratowniczej. 
Schemat działania systemu Cospas-Sarsat (getty images)   Laboratorium kosmiczne OPS-SAT Europejskiej Agencji Kosmicznej (ESA), które zostało wykorzystane w testach związanych z przyszłością systemu Cospas-Sarsat, wykazało niedawno, że dzięki przetwarzaniu danych z satelitów już w przestrzeni kosmicznej, a nie na Ziemi, jak ma to miejsce obecnie, cały proces można by usprawnić, oszczędzając dane i być może pomagając w ratowaniu życia poprzez szybszą reakcję.

Laboratorium Kosmiczne OPS-SAT ESA to tak naprawdę orbitujący satelita CubeSat (mały satelita w kształcie sześcianu o wymiarach kilkunastu centymetrów). Posiada on bardzo wydajny komputer pokładowy i możliwość rekonfiguracji jego oprogramowania w przestrzeni kosmicznej dzięki komendom wysyłanym z Ziemi. Został on stworzony z myślą o testowaniu nowych możliwości kontroli misji kosmicznych na orbicie. 

Zdolność satelitów do bezpośredniego przetwarzania sygnałów w przestrzeni kosmicznej oznacza, że satelity przesyłają jedynie określone sygnały z powrotem na Ziemię, zamiast ciągłego nagrywania oryginalnych sygnałów (często pustych, ponieważ transmisje z tzw. „radiolatarni”, czyli specjalnych nadajników służących do wysyłania sygnałów o pomoc w ramach tego systemu, są sporadyczne). To pozwala na o wiele bardziej wydajną komunikację. Nadajnik służący do wysyłania radiowych sygnałów alarmowych w systemie Cospas-Sarsat (getty images)   Udział OPS-SAT ESA w działaniach systemu Cospas-Sarsat, zwraca przy okazji uwagę na bardzo ważny aspekt działalności satelitów. To, że mogą one przetwarzać dane z dużą szybkością może się to wydawać oczywistością w 2021 roku. Jednak wciąż, ich możliwości nie wszędzie są wykorzystywane w pełni, co w przypadku ratowania życia i akcji ratunkowych może mieć kolosalne znaczenie. Gdy satelity nie działają jedynie jako proste urządzenia przekazujące, zbierające dane i przekazujące je do bardziej kompetentnych ludzi lub maszyn na ziemi, a same zaczynają przetwarzać informacje, mogą odgrywać istotną rolę w przyspieszeniu wielu procesów. "
10 najdłużej żyjących zwierząt,https://www.national-geographic.pl/artykul/10-najdluzej-zyjacych-zwierzat,Unknown,"['Przyroda', 'Nauka']","Część długowiecznych zwierząt (np. karmazyny) nie zdradza żadnych oznak starzenia Przez całe życie zachowują dobrą kondycję i zdolność do reprodukcji. Dorosłe jętki nie spędzają na Ziemi nawet jednego dnia, a niektóre gąbki egzystują przez tysiące lat. Odkrywca tego zjawiska amerykański biolog Caleb Finch nazwał je zaniedbywalnym starzeniem (ang. negligible senescence). Niestety do najdłużej żyjących zwierząt nie można zaliczyć człowieka. Rekordzistką, dzierżącą potwierdzony tytuł najdłużej żyjącej przedstawicielki homo sapiens, a zarazem jedynej osoby gatunku ludzkiego, która przekroczyła barierę 120 lat, była Jeanne Calment. Francuzka przyszła na świat w 1875 roku, a zmarła 120 lat i 164 dni później w roku 1997.  Co ciekawe, wśród najdłużej żyjących zwierząt najłatwiej spotkać te, które żyją w środowisku wodnym. Oto pierwsza dziesiątka najdłużej żyjących zwierząt według bazy danych AnAge (An Animal Ageing and Longevity Database). Te nieposiadające tkanek zwierzęta morskie to najdłużej żyjące organizmy na Ziemi. Można je spotkać w lodowatych wodach oceanu otaczającego Antarktydę.  
Fot. eol.org Inny gatunek gąbki z zimnych wód Antarktydy. Fot. eol.org Gatunek głębinowego małża. Osobnik wyłowiony w 2006 roku u wybrzeży Islandii, którego wiek oszacowano na 507 lat, otrzymał nawet imię – Ming, od dynastii panującej w Chinach, gdy przyszedł na świat. Fot. Hans Hillewaert Jest najdłużej żyjącym kręgowcem. Na dojrzałość płciową musi czekać 150 lat. Fot. CC BY-SA 4.0"
5 największych zagadek świata. Czy kiedykolwiek uda nam się je rozwiązać?,https://www.national-geographic.pl/artykul/x-najwiekszych-zagadek-swiata-czy-kiedykolwiek-uda-nam-sie-je-rozwiazac,Unknown,['Historia'],"Naukowcy od lat próbują rozwikłać największe tajemnice naszego świata. Bardzo często okazuje się, że nie jest to łatwe, a niekiedy wręcz niewykonalne. Dlaczego? Z powodu braku rzetelnych dowodów. Często zdarza się również tak, że są na tyle zniszczone, że wielu historyków i archeologów podważa ich autentyczność. Zresztą eksperci potrafią spierać się o pewne fakty, mając do dyspozycji przedmioty, które mogły być związane z konkretnymi wydarzeniami. W przypadku namnażających się niewiadomych historia potrafi przerodzić się w legendę, a legenda w mit. Czy uda nam się zatem odkryć, chociaż część największych zagadek świata, które nurtują ludzkość od wieków? Kleopatrą VII Filopator, ostatnia królowa hellenistycznego Egiptu. Historycy uważają, że popełniła samobójstwo 12 sierpnia 30 r. p.n.e. po tym, gdy okazało się, że nie zdoła zachować niezależności królestwa i nie zapewni swoim dzieciom władzy. Druga teorii głosi, że zamordował ją morderca, na zlecenie Oktawiana Augusta, pierwszego cesarza rzymskiego. Kronikarze twierdzą, że została pochowana zaraz po śmierci wraz ze swoim kochankiem Markiem Antoniuszem.  Plutarch pisał, że grobowiec znajdował się w pobliżu świątyni bogini egipskiej Izydy. Według pisarza, był to piękny pomnik, w którego wnętrzu znajdowały się skarby wykonane ze złota, srebra, szmaragdów i kości słoniowej. W 2010 roku rozpoczęto wykopaliska w miejscu znanym jako Taposiris Magna. Znajduje się tam kilka grobowców z czasów, kiedy Egiptem rządziła Kleopatra. Znaleziono wówczas kolekcję monet wybitych podczas rządów ostatniej królowej Egiptu, ale żadnych jej śladów. Archeologowie twierdzą, że grób może znajdować się w pobliżu starożytnej Aleksandrii. Ruiny tego miasta są obecnie ukryte pod wodą. Według naukowców nawet jeśli grobowiec przetrwał do dziś, może być już splądrowany i trudny do identyfikacji. Arka Przymierza to biblijna ozdobna skrzynia, w której miały zostać tablice z Dekalogiem. Według Starego Testamentu Mojżesz miał je otrzymać od samego Jahwe (Boga). Według tradycji żydowskiej oprócz przykazań wewnątrz Arki miały znajdować się laska Aarona oraz dzban z manną. Miała 140 cm długości na 80 cm szerokości i 80 cm wysokości. Wykonano ją ze złota. Wszystko, co niej wiemy pochodzi z Biblii. Według hebrajskiej wersji, do momentu wybudowania Pierwszej Salomona arka miała być przewożona na specjalnym wozie w trakcie kampanii wojskowych Izraelitów. Żydzi wierzyli bowiem ,że ktokolwiek posiada Arkę, ten jest niezwyciężony.  Po zdobyciu Jerozolimy przez króla Dawida została sprowadzona i przechowywana przez kolejne lata w mieście. W 586 roku przed urodzeniem Chrystusa babilońska armia, którą dowodził król Nabuchodonozor II, podbiła Świętą Ziemię Izraelitów. W trakcie najazdu zburzono Pierwszą Świątynie, Arka zaginęła. Dalsze jej losy są nieznane. Wedle starożytnych źródeł, Arka została ukryta lub wywieziona do Babilonu. Inna teoria mówi o tym, że podczas plądrowania miasta została zniszczona. Wokół tego świętego przedmiotu dla Chrześcijan i Żydów narosło wiele legend. Jedna z nich głosi, że objawi się znowu wówczas, gdy na Ziemi objawi się prawdziwy Mesjasz… Kuba Rozpruwacz, czyli Jack the Ripper był seryjnym mordercą, który w 1888 roku  miał zamordować co najmniej pięć kobiet w okolicach londyńskiej dzielnicy Whitechapel. Były to Mary Ann Nichols, Annie Chapman, Elizabeth Stride, Mary Jane Kelly i Catharine Eddowes. W tamtych latach opinię publiczną szczególnie poruszyła brutalność zabójstw. Ofiary miały głęboko podcięte gardła, urazy w okolicach jamy brzusznej oraz narządów płciowych. Ponadto Kuba Rozpruwacz miał usuwać organy wewnętrzne kobietom.  Kryminalista sam nadał sobie taki przydomek, podpisując się w ten sposób w listach, które zostawiał prasie i policji. W jednym z nich znajdował się fragment ludzkiej nerki. Jego ofiarami padały zazwyczaj prostytutki. Śledztwo, które trwało przez wiele miesięcy nie przyniosło odpowiedzi na pytanie, kim był morderca kobiet. W toku postępowania wyłoniono wielu podejrzanych, ale większość z nich cechowała się zupełnie innym modus operandi niż ten, wyrządzony tzw. „Kanonicznej piątce” zabitych dziewcząt. W 2014 roku miała miejsce premiera książki Russela Edwardsa, który uznał, że udało mu się w końcu odkryć tożsamość przestępcy. Według niego był nim Aaron Kośmiński, żyd polskiego pochodzenia, który pracował jako fryzjer. Detektyw poświęcił 14 lat swojego życia, aby zbadać tę historię. Edwards miał zbadać ślady krwi znalezione na szalu należącym do Catharine Eddowes. Badacz porównał je z krewnymi Kośmińskiego i na tej podstawie obwinił emigranta z naszego kraju. Wielu ekspertów jedna wątpi w prawdziwość wersji Russela Edwardsa. Pierwsza wzmianka o Atlantydzie pochodzi mniej więcej z IV wieku p.n.e. Opisał je starożytny filozof Platon w swoim dziele „O Atlantydzie”. Miał być to kraina, która znajdowała się na Oceanie Atlantyckim. W czasach prehistorycznych miała rzekomo podbić znaczną część Europy i Afryki. Mityczna Atlantyda miała dążyć do dalszej ekspansji, ale ich zakusy zostały powstrzymane przez przodków Ateńczyków. Platon pisał, że ów kontynent był bogaty w cenne surowce oraz, że rozwinął się tam zaawansowany ustrój polityczny. Pierwszym władcą krainy miał być król Atlas. Uległa zniszczeniu około 9600 r. p.n.e. przez silne trzęsienia ziemi i ostatecznie została zatopiona.  Archeologowie, którzy prowadzili wykopaliska na Krecie, odnaleźli ślady nieznanej kultury Minojskiej. Wielu badaczy twierdzi, że mogli być oni inspiracją dla tej historii. To właśnie na tej greckiej wyspie miała znajdować się Atlantyda. Minojczycy zostali w końcu pokonani lub włączeni do grupy ludzi z kultury Mykeńskiej, którzy zamieszkiwali Grecję kontynentalną. Wielu naukowców podaje w wątpliwość jednak pismo Platona, uznając, że mógł być to symbol i manifest jego poglądów politycznych. Debata o ""Podwodnym Lądzie"" prawdopodobnie nigdy nie zostanie rozstrzygnięta, a historia pozostanie mitem.  Jezus Chrystus dla Chrześcijan jest Bogiem. W Koranie, świętej księdze muzułmanów, Jezus pojawia się jako prorok. Żydzi przyznają, że istniał, ale twierdzą, że nie był prawdziwym Mesjaszem. W przeciwieństwie do Islamu nie uznają go nawet za proroka. Jedna z teorii głosi również, że pomiędzy 13 a 29 rokiem życia podróżował po Indiach i uczył się duchowości od buddyjskich mnichów. Najwcześniejsze zachowane przekazy dotyczące Chrystusa pochodzą z II wieku, czyli ok. 100 lat po jego śmierci. Kilka lat temu świat obiegła informacja o tym, że dom z I wieku w Nazarecie, był faktycznie domem Jezusa, w którym ten spędził dzieciństwo wraz z Marią i Józefem. Czy tak było naprawdę, tego nie wiadomo do dziś. Wizerunek syna Bożego jest również przedmiotem sporu historyków. W kulturze dominują obrazy, które są głównie dziełem przeróżnych artystów. Najważniejszym źródłem naukowym, który może wskazywać na to, jak Jezus wyglądał jest Całun Turyński. Jest to lniane płótno, które zawiera obraz dwustronnego odwzorowania postaci ludzkiej. Według chrześcijańskiej tradycji miał w nie zostać zawinięty po zdjęciu z krzyża. Nie wiadomo jednak na pewno, do kogo należał całun. W 1934 roku świętej Faustynie miał objawić się Chrystus. Ta poleciła Eugeniuszowi Kazimirowskiemu namalowanie wizerunku, który znany jest dziś jako Obraz Jezusa Miłosiernego. To jeden z najpopularniejszych portretów pierworodnego Maryi."
Genetycznie modyfikowane pomidory wyprodukują witaminę D. Czy to koniec problemów z jej niedoborem?,https://www.national-geographic.pl/artykul/genetycznie-modyfikowane-pomidory-wyprodukuja-witamine-d-czy-to-koniec-problemow-z-jej-niedoborem-220601020153,Unknown,['Nauka'],"Witamina D nie bez powodu jest nazywana „słoneczną”. Częściowo powstaje w ciele człowieka po ekspozycji na promieniowanie UVB. Jej głównym źródłem jest jednak żywność. Z niedoborem witaminy D zmaga się coraz więcej ludzi na całym świecie. Badania wskazują na to, że problem jest powiązany z pandemią COVID-19. Jak temu zaradzić? Genetycznie modyfikowane pomidory mają być dodatkowym źródłem witaminy D. Po wyłączeniu określonych cząsteczek w genomie rośliny, prowitaminy D3 – czyli 7-dehydrocholesterolu – jest więcej nie tylko w owocach, ale też liściach pomidora. Naturalnie każdy pomidor ma w sobie prowitaminę D3, która jest jednym z elementów budulcowych witaminy D. Jej ilość w liściach jest jednak znikoma, a w dojrzałych owocach nie kumuluje się wcale. Ingerencja naukowców polegała na tym, że wykorzystali zdrowotny potencjał genomu pomidora i podkręcili go. Modyfikację genomu pomidorów poprzedziły badania biochemicznego wykorzystania prowitaminy D3 w owocach. Dzięki niej powstają nowe cząsteczki. Następnie naukowcy przetestowali, czy 7-DHC w zmienionych roślinach może zostać przekształcony w witaminę D3. Podczas eksperymentu pokrojone kawałki owoców przez godzinę naświetlano promieniami UVB. Działanie okazało się bardzo skuteczne. W jednym pomidorze było tyle samo witaminy D, co w dwóch średniej wielkości jajach czy 28 g tuńczyka. Pomidor pomidorowi nierówny. Warzywa różnią się kształtem, kolorem i rozmiarem. fot. Mohammed Hamoud/Getty Images Za pomidorową rewolucję odpowiadają naukowcy z John Innes Center w Anglii. Zaproponowane przez nich rozwiązanie ma dodatkowy, zrównoważony wymiar. Zazwyczaj liście pomidorów są traktowane jako odpady, ale te ze zmodyfikowanym genomem, również mogą być wykorzystywane do wzbogacania żywności. – Czterdzieści procent Europejczyków ma niedobór witaminy D, podobnie jak miliard ludzi na całym świecie. Zajmujemy się więc nie tylko ogromnym problemem zdrowotnym, ale również pomagamy producentom, ponieważ liście pomidorów, które obecnie się marnują, można wykorzystać – tłumaczy profesor Cathie Martin, współautorka badania opublikowanych na łamach „Nature Plants”. Większość pokarmów, w tym rośliny, jest uboga w witaminę D. Co prawda jej najbardziej dostępna forma, czyli D3, jest wytwarzana w naszym organizmie, ale zimą problem jej niedoboru staje się powszechniejszy. Mieszkańcy regionów, gdzie liczba słonecznych dni w roku jest najniższa, często wspomagają się dodatkowymi suplementami. Nie bez znaczenia jest również pandemia COVID-19. Współautor badań dr Jie Li podkreśla, że ostatnie dwa lata uwypukliły „kwestię niedoboru witaminy D oraz jej wpływu na naszą odporność i ogólny stan zdrowia”."
Słynna oceanografka Sylvia Earle chce zakazu połowu ryb na morzach otwartych,https://www.national-geographic.pl/artykul/slynna-oceanografka-sylvia-earle-chce-zakazu-polowu-ryb-na-morzach-otwartych,Unknown,"['Przyroda', 'Nauka']","86-letnia Sylvia Earle wzięła udział w panelu, podczas trwającego właśnie Cop26 w Glasgow. Wraz z nią wystąpili były prezydent Stanów Zjednoczonych Al Gore, senator partii demokratycznej John Kerry oraz brytyjski działacz ekologiczny i polityk Zac Goldsmith. W dyskusje włączeni byli również młodzi aktywiści z Ocean Action Hub. Earle poruszyła ważny problem przemysłowego połowu ryb. Według niej jest to równie ważne, jak ograniczenie zużycia paliw kopalnych - To jest priorytet numer 1. W „niebieskim sercu” Ziemi wytwarzana jest większość tlenu. Oceany pochłaniają również bardzo dużo dwutlenku węgla - mówi oceanografka. Earle zwróciła uwagę na to, że tylko 5 krajów na świecie „czerpie zyski z nieproporcjonalnego połowu ryb na wodach międzynarodowych.”  The amazing @SylviaEarle speaking at @TIME magazine event in Glasgow with @vanessanakawe @StellaMcCartney @algore and @JohnKerry at cop26 pic.twitter.com/TPGurniQFy  Coraz większy wzrost rybołówstwa przemysłowego jest przyczyną niepokojącego spadku życia morskiego w ostatnich 5 dekadach. Według raportu Organizacji Narodów Zjednoczonych ds Wyżywienia i Rolnictwa z 2018 r. Światowe połowy osiągnęły rekordową liczbę 96,4 mln ton. Problem polega na tym, że z roku na rok coraz więcej światowych zasobów dzikich ryb jest przeławianych co ma destrukcyjny wpływ na ekosystemy. Miliony ryb ginie tylko i wyłącznie dlatego, że przypadkowo znajdą się w sieci. Według opublikowanego 8 czerwca 2020 roku raportu FAO „The State of World Fisheries and Aquaculture 2020” człowiek zjada przeciętnie 20,5 kg ryb i owoców morza rocznie, a według prognoz, do 2030 r. liczba ta wzrośnie do 21,5 kg.  To ponad 3 razy więcej niż jeszcze na początku lat 60-tych XX wieku. Według ONZ zrównoważone rybołówstwo to szansa na zachowanie bioróżnorodności oceanów. W 2010 r. wyznaczono pięć celów strategicznych oraz 20 celów znanych, jako Cele Planu Strategicznego dla Różnorodności Biologicznej Aichi, mających pomóc ograniczyć proces zanikania bioróżnorodności. Niestety na razie nie udało się całkowicie zrealizować żadnego z nich, a 6 tylko częściowo.  Od początku rewolucji przemysłowej, czyli drugiej połowy XVIII wieku, poziom kwasowości oceanów wzrósł o 26%. To efekt wchłanianej olbrzymiej ilości dwutlenku węgla, który produkujemy. Innym równie ważnym problemem oceanów są zanieczyszczenia plastikiem, ale również odpadami po rybołówstwie. Co roku do wody trafia ok. 12 milionów ton odpadów.  To bezpośrednie zagrożenie dla życia stworzeń żyjących w wodzie i nie tylko. Gady, ssaki i ptaki morskie lub inne zwierzęta przypadkowo zjadają odpady plastikowe czy zaplątują się w zagubione lub utracone sieci rybackie i umierają. Kolejnym problemem jest mikroplastik, czyli cząstki mniejsze niż 5 mm. Powstaje na skutek rozpadu większych kawałków plastiku na mniejsze, najczęściej sieci rybackich, butelek lub foliówek pod wpływem promieniowania UV i wody morskiej. Wchłaniany jest przez organizmy morskie, które potem trafiają na nasze stoły... Szacuje się, że przy obecnej tendencji do 2050 roku w oceanach będzie więcej plastiku niż ryb. "
Poszukiwacz skarbów odnalazł jedną z najwcześniej wybitych angielskich złotych monet,https://www.national-geographic.pl/artykul/poszukiwacz-skarbow-odnalazl-jedna-z-najwczesniej-wybitych-angielskich-zlotych-monet-220118034904,Unknown,"['Odkrycia', 'Historia']","Ten amator poszukiwania skarbów może mówić o prawdziwym szczęściu. Na polach uprawnych w Devon, na południowym zachodzie Anglii odnalazł złotego pensa Henryka III Plantageneta. Prawdopodobnie został on wybity ok. 1257 roku. To jedna z najwcześniej wybitych angielskich złotych monet. Na awersie widnieje wizerunek ówczesnego króla, który zasiada na tronie. W ręku trzyma kulę i berło. Natomiast na rewersie znajduje się krzyż jerozolimski.  Odkrywca początkowo nie zdawał sobie sprawy, że skarb, który odnalazł jest tak drogocenny. Zdjęcie zamieścił na platformie społecznościowej Facebook. Fotografia przykuła czujne oko pewnego numizmatyka. Gregory Edmund od razu wiedział, że to niebywałe szczęście odnaleźć tak rzadką rzecz. To jedna z ośmiu monet, które kiedykolwiek zostały odnalezione. Pozostałe są przechowywane w muzeach. Moneta bowiem, może być warta ponad pół miliona dolarów (ok. 400 tysięcy funtów). Teraz mężczyzna chce pozostać anonimowy. Warto zaznaczyć, że moneta jest w znakomitym stanie. Jej średnica wynosi 2 centymetry i jest wybita ze szczerego złota. Zgodnie z brytyjską ustawą z 1996 roku osoba, która znalazła skarb, może zachować go na własność i zdecydować, czy zamierza go sprzedać. Anonimowy poszukiwacz skarbów postanowił wystawić rzadką monetę na aukcję. Odbędzie się ona w niedzielę w Spink & Son w Londynie. Znalazca powiedział mediom, że tak naprawdę wartość materialna złotego pensa jest drugorzędna. O wiele istotniejszy jest fakt, że tak niezwykły przedmiot pozostawał przez setki lat nieodnaleziony i dziś znajduje się w idealnym stanie. Przyznaje również, że wielu odkrywców marzy, żeby znaleźć tak wartościowy przedmiot. - Ja miałem po prostu szczęście. - mówi w oświadczeniu. Istotnie, możemy mówić o dużym szczęściu ponieważ szczęśliwiec udał się na poszukiwania z wykrywaczem po 10-letniej przerwie i już w pierwszych dniach trafił na tę monetę. Ustawa głosi, że prawo do pierwokupu mają muzea. Po wylicytowaniu monety, poszukiwacz skarbów, będzie musiał oddać część kwoty właścicielowi ziemskiego, na którego polu odnalazł pensa."
To zdjęcie podbija Internet. Syn niósł ojca przez dżunglę do punktu szczepień,https://www.national-geographic.pl/artykul/to-zdjecie-podbija-internet-syn-niosl-ojca-przez-dzungle-do-punktu-szczepien,Unknown,['Ludzie'],"Walka z pandemią koronawirusa trwa już prawie dwa lata. Lekarze i wirusolodzy przekonują, że najlepszym sposobem na uniknięcie ciężkiego przebiegu choroby jest szczepionka. Mimo to nie brakuje ludzi, którzy nie chcą przyjąć preparatu, a swoją decyzję argumentują w różny, czasem bardzo kontrowersyjny sposób. Teoretycznie szczepionki przeciw COVID-19 są ogólnodostępne. W większości europejskich krajów zaszczepić można się już nie tylko w przychodni czy szpitalu, ale również w aptece. Nie wszędzie jest to jednak tak proste. Zdjęcie młodego mężczyzny, który niósł na plecach swojego ojca do punktu szczepień wywołało żywą dyskusję w Internecie o nierównościach w ochronie zdrowia na świecie. Poruszające zdjęcie od kilku dni można zobaczyć w większości czołowych serwisów internetowych. Fotografia przedstawia ojca i syna – członków plemienia Zo'é zamieszkującego jeden z najbardziej odizolowanych obszarów brazylijskiej Amazonii. Wahu przyniósł na plecach swojego ojca Tawy do najbliższego punktu szczepień. Droga w jedną stronę zajęła mu 6 godzin. W sumie niósł więc ojca przez 12 godzin. Na trasie musiał mijać naturalne przeszkody, na przykład strumienie. Zdjęcie po raz pierwszy pojawiło się w Internecie na instagramowym profilu lekarza Erika Jenningsa Simõesa. Specjalista od lat zajmuje się leczeniem rdzennych mieszkańców Amazonii. Post udostępniony przez Erik Jennings (@erikjenningssimoes) – Najbardziej niezwykły moment 2021 r. – dopisał. Fotografia z Amazonii wywołała dyskusję na temat wyzwań związanych ze skomplikowaną logistyką szczepień rdzennych ludów. Społeczność Zoé żyje we względnej izolacji w stanie Pará na północy Brazylii. Lekarze chcieli sami udać się do plemiennych wiosek, jednak to było niemożliwe ze względu na ich rozproszenie. Zamiast tego w lasach ustawiono mobilne punkty szczepień. Medycy zadbali o to, żeby szczepienia odbywały się w bezpiecznych, przewiewnych miejscach. Poszczególne rodziny przychodziły osobno, tak aby nie mijać się z innymi. Szeroko komentowane zdjęcie zostało wykonane na początku 2021 r., kiedy program szczepień w Brazylii dopiero startował. Wówczas rdzenne plemiona znalazły się w grupie priorytetowej. Erik Jennings postanowił opublikować fotografię dopiero na początku 2022 r., żeby dać „pozytywny przekaz światu”. Niestety w Brazylii brakuje obecnie dobrych wiadomości. To jedno z państw najbardziej dotkniętych przez pandemię COVID-19. Od 2020 r. wirus zabił tam ponad 620 tys. osób. W rdzennej społeczności Zoé do tej pory nie wykryto żadnych przypadków zakażenia koronawirusem."
"Na dnie oceanu odkryto „żółtą, ceglaną drogę”. Dokąd prowadzi?",https://www.national-geographic.pl/artykul/na-dnie-oceanu-odkryto-zolta-ceglana-droge-dokad-prowadzi-220517110023,Unknown,['Odkrycia'],"Oceany, tak jak kosmos, są w większości niezbadane. Z tą różnicą, że przestrzeń kosmiczna prawdopodobnie nie ma końca. W przypadku podwodnych eksploracji trudności stanowią ograniczenia fizyczne. Każdego roku naukowcy odkrywają jednak kolejne tajemnice mórz i oceanów. Nie zawsze są to kolorowe rybki czy gigantyczne meduzy. W ostatnich tygodniach załoga statku badawczego Nautilius trafiła na formację przypominająca drogę wybrukowaną żółtą kostką. Naukowcy odnaleźli „żółtą, ceglaną drogę” na niezbadanym wcześniej obszarze Oceanu Spokojnego – Liliʻuokalani Ridge (na północ od Hawajów). Znajduje się on na terenie chronionym, który jest większy niż wszystkie parki narodowe w USA razem wzięte. Członkowie Ocean Exploration Trust twierdzą, że do tej pory zbadano zaledwie trzy procent obszaru położonego ponad 3000 metrów pod powierzchnią oceanu. Załoga organizacji non-profit Ocean Exploration Trust transmituje w Internecie swoje podwodne eksploracje. Nagranie z odkrycia „drogi do Atlantydy” zostało opublikowane w serwisie YouTube. Atlantyda to niejedyne skojarzenie naukowców. „Żółta, ceglana droga” przypominała im też tę opisywaną w książce dla dzieci „Czarnoksiężnik z Krainy Oz”. Główna bohaterka – Dorotka – miała podążać nią aż do Szmaragdowego Grodu. Wydana ponad 100 lat temu powieść doczekała się kilku adaptacji filmowych i animowanych, w tym polskiej. Na nagraniu słychać też, jak naukowcy nie dowierzają w swoje odkrycie i mówią, że to „szaleństwo”. Taki widok na dnie oceanu rzeczywiście może zaskoczyć. Nie powinno więc dziwić, że film z głębin Pacyfiku w ciągu kilku tygodniu od publikacji został obejrzany ponad 2,5 miliona razy. Czym właściwie jest odkrycie naukowców z Ocean Exploration Trust? To oczywiście nie prawdziwa droga wyłożona cegłami. Choć na pierwszy rzut oka trudno w to uwierzyć, nie ma tu żadnej ingerencji człowieka. Badacze najpierw określili intrygującą formację jako „wyschnięte dno jeziora”, następnie zidentyfikowali jako spękany strumień skały wulkanicznej powstałej w erupcjach wysokoenergetycznych. Wówczas wiele fragmentów skał osadza się na na dnie oceanu. Spękania, które wyglądają jak cegły, powstały prawdopodobnie na skutek ogrzewania i chłodzenia wywołanego przez erupcje. Nie tylko Pacyfik kryje wiele tajemnic. Planując wakacyjny wyjazd, warto wziąć pod uwagę miejsca, w których można nurkować. Przykładowo w Egipcie nie musimy odchodzić daleko od brzegu, żeby zachwycić się różnorodnością i kolorami podwodnego świata. Do amatorskiego nurkowania w pobliżu plaży wystarczy podstawowy sprzęt. Badacze z łodzi podwodnej Nautilus prowadzą fascynujący projekt, a dzięki transmisjom na YouTube, każdy internauta może brać udział w eksplorowaniu dna oceanu. W ostatnich miesiącach naukowcy uwiecznili na nagraniach między innymi charakterystyczne ośmiornice dumbo. Tegoroczna ekspedycja jest kontynuacją badań z 2021 r. Członkowie załogi –  Beth Orcutt, Valerie Finlayson i Dwight Coleman – planują zmapować podwodne wulkany i łańcuchy górskie na zachodnim Pacyfiku. Zachodzące w tym regionie procesy geologiczne wciąż nie są nam do końca znane. Ekspedycję nazwano w rdzennym języku Hawajczyków: Luʻuaeaahikiikekumu. Jak twierdzą organizatorzy, to symboliczny początek nowych relacji i rozpoczęcia współpracy naukowej z mieszkańcami archipelagu."
"Lot balonem, czyli przeżycie inne niż wszystkie. Rozmawiamy z Bazylim Dawidziukiem, wieloletnim pilotem instruktorem [WYWIAD]",https://www.national-geographic.pl/artykul/lot-balonem-czyli-przezycie-inne-niz-wszystkie-rozmawiamy-z-bazylim-dawidziukiem-wieloletnim-pilotem-instruktorem-wywiad,Iwona El Tanbouli-Jabłońska,['Ludzie'],"Lot balonem dla większości kojarzy się z romantycznym wręcz mistycznym przeżyciem. Dla pilota pewnie wygląda to zupełnie inaczej. Bazyli Dawidziuk: Dla pilota najważniejsze jest bezpieczeństwo i zadowolenie pasażera. Każdy lot jest inny i przygotowanie do lotu zajmuje dużo czasu, zaczynając od analizy meteorogramów po zgody i plany lotów. Loty balonem to doznania, które trudno porównać do jakichkolwiek przeżyć. To spokój, romantyka i poczucie wolności. Unosimy się ponad ziemią jak babie lato lub chmurką na niebie, obcujemy bezpośrednio z przestrzenią powietrzną, widzimy przepiękne pejzaże, które maluje natura. Warunki meteorologiczne to jeden z tych elementów, od których zależy decyzja odnośnie startu. Co oznacza dobra pogoda dla lotu balonem?  B.D.: Najważniejszym czynnikiem pozwalającym wykonać lot są warunki pogodowe, a w szczególności siła wiatru i brak opadów. Najczęściej gdy widzimy słońce twierdzimy, że jest ładna pogoda. My patrzymy z jaką siłą wieje wiatr. Przepisy pozwalają na loty przy sile wiatru do 5m/s (18km/h).  Jaki ślad węglowy zostawia balon? B.D.: Balony są praktycznie ekologicznym statkiem powietrzny, gdyż gaz spalany jest w 98% i nie pozostawia zanieczyszczeń. W czasie pandemii zainteresowanie lotami balonowymi znacznie się zwiększyło. Skąd takie zjawisko i gdzie w Polsce można latać balonem? B.D.: Zainteresowanie zwiększa się z roku na rok. W dobie pandemii wyjazdy turystyczne znacznie zostały ograniczone,  a przez to zyskała turystyka krajowa. Loty odbywają się w miejscach turystycznych takich jak: Tatry, Kaszuby, Park Biebrzański, Mazury, Zalew Zegrzyński, Lubelszczyzna, Dolnośląskie (doliną Odry), Wielkopolska.  Jesteś Mistrzem Polski 2015 r, brałeś udział w legendarnym Pucharze Gordona Bennetta, jesteś instruktorem i szkolisz młodych baloniarzy. Czy dla tak doświadczonego pilota loty są jeszcze wyzwaniem?  B.D.: Brałem trzykrotnie udział w Pucharze Gordona Bennetta na balonach gazowych, gdzie wykorzystuje się gazy lżejsze od powietrza takie jak wodór czy hel. Balony gazowe to rzadkość. W Polsce jest tylko jeden taki balon. W Pucharze Gordona Bennetta startuje 20-25 balonów z całego świata, więc jest to bardzo niszowy sport. Ustanowiłem rekord Polski w długości lotu (prawie 2000 km) i czasu przebywania w przestrzeni powietrznej (69h i 04min). Jest to ekstremalne latanie na wysokościach 5 km, gdzie konieczne są maski tlenowe. Latanie balonem to moja pasja i twierdzę, że urodziłem się by latać. Latałem w wielu krajach od Japonii po USA, przeżyłem przygody, które nadają się na scenariusz do filmu. Czasami kładąc się spać zadaję sobie pytanie, czy te przygody przeżyłem naprawdę? Latam sportowo i wyczynowo, gdyż baloniarstwo to dyscyplina lotnicza, która jest najbardziej zawansowaną dyscypliną jeśli chodzi o konkurencje sportowe i elektronikę. A balony jako statek powietrzny są archaiczne.  Czy lot balonem jest dla każdego? B.D.: Możemy powiedzieć, że balonem może polecieć każdy. Jest kilka przeciwskazania zdrowotnych takich jak: schizofrenia, padaczka, osoby w ciąży lub po poważniejszych operacjach, które odbyły się kilka miesięcy przed lotem oraz odradzam latanie 2-3 dni po nurkowaniu. Co dla Ciebie jest najpiękniejsze w tym sporcie? B.D.: Wolność i spokój. Widoki i pejzaże, które ""maluje"" natura. Wszystko widzimy z perspektywy 360 stopni, co daje ogromny efekt. Mam takie motto ""nic nie oddaje smaku latania, jak lot balonem, więc unieś się ponad wszystko i lataj balonem"". Kilka faktów z baloniarstwa: Jeśli marzysz o niesamowitej przygodzie jakiej doświadczysz podczas lotu balonem, możliwości porozmawiania i wysłuchania niewiarygodnych opowieści pilota Bazylego Dawidziuka, zobacz koniecznie ofertę superprezenty.pl."
Nie mają sobie równych. 10 zwierząt z najsilniejszymi szczękami,https://www.national-geographic.pl/artykul/te-10-zwierzat-ma-najpotezniejsze-szczeki-gryza-najmocniej,Błażej Grygiel,['Ludzie'],"Siłę nacisku szczęk wyraża się w Wielkiej Brytanii i USA w funtach na cal kwadratowy, czyli w PSI. W Polsce korzystamy z miary siły nacisku kilograma na centymetr kwadratowy, czyli kgf/cm². Większość gatunków na naszej liście was nie zadziwi, ale porównania między niektórymi są naprawdę zaskakujące. Wiedzieliście, że hipopotamy gryzą mocniej od niedźwiedzi? Sprawdźcie sami, kto jest „najmocniejszy w mordzie” (bez urazy) w świecie zwierząt. fot. Getty Images 
To największy żyjący współcześnie gad, występujący między innymi w Azji Południowo-wschodniej, Australii i Indiach. Rozmiary największych osobników dochodzą nawet do 6,3 metrów, a waga przekracza tonę. Prawdziwy smok! Nacisk jego szczęk mierzy dr Gregory Erickson, anatom i paleobiolog Stanowego Uniwersytetu Florydy. Przez dziesięć lat badał wszystkie 23 żyjące na Ziemi gatunki krokodyli. Rekordowy nacisk rzędu 3700 PSI (czyli 260 kgf/cm²) należał do ponad pięciometrowego osobnika i przewyższał innego słynnego drapieżnika Ameryki – aligatora. Wspomnijmy jedynie dalekich przodków krokodyli, dinozaury, których nacisk szczęk Erickson liczył na podstawie dostępnych skamielin i innych danych. W 2017 ustalił prawdopodobny nacisk szczęk Tyrannosaurus rex na około 8000 PSI, czyli 562 kgf/cm². fot. Getty Images 
W 2008 roku Steve Wroe użył komputerowego modelowania na podstawie rentgenowskich zdjęć czaszek rekinów do wyliczenia siły nacisku szczęk żarłacza białego. Efekty obliczeń nie zostały zweryfikowane testami terenowymi. Nie dziwi nas to, trudno byłoby znaleźć ochotników."
"Największe, najpiękniejsze i najbarwniejsze – poznaj fascynujące gatunki motyli",https://www.national-geographic.pl/artykul/zaskakujacy-swiat-motyli,Unknown,['Nauka'],"Motyle to owady, które występują na wszystkich kontynentach, poza Antarktydą. Spośród największych motyli w Europie, które występują także w Polsce, ogromne wrażenie robi zmierzchnica trupia główka (Acherontia atropos) i pawica gruszówka (Saturnia pyri).  Nad Wisłą żyje ponad 3150 gatunków motyli, z czego niespełna 160 to motyle dzienne, a aż 3 tysiące to motyle ciemne. Dla porównania na świecie jest ich aż 150 tysięcy. Najpowszechniejszy gatunek w Polsce to rusałka pawik (Aglais io). Co ciekawe, gąsienice tego motyla można spotkać na pokrzywie zwyczajnej. Na terenie naszego kraju często odnotowuje się również: bielinka rzepnika (Pieris rapae) i bielinka bytomkowca (Pieris napi).  Rusałka pawik / fot. Getty Images Zarówno w Polsce, jak i na świecie populacja motyli kurczy się. Już dziś trzeba mieć szczęście, żeby spotkać motyla w mieście. Dzieje się tak głównie za sprawą zanieczyszczenia środowiska oraz ograniczania naturalnych siedlisk motyli, takich jak łąki i lasy.  Największe motyle na świecie żyją w strefie tropikalnej i subtropikalnej. Rekordzistą jest motyl królowej Aleksandry (Ornithoptera aleksandrae) z rodz. Papilionidae. Jest gatunkiem chronionym, występującym już tylko na jednym stanowisku w Papui Nowej Gwinei. Rozpiętość skrzydeł samic tego gatunku może osiągać 280 mm, a masa ciała 25 g. "
"Niesamowite odkrycie australijskich paleontologów. Odnaleźli prehistorycznego krokodyla, który przed śmiercią zjadł dinozaura",https://www.national-geographic.pl/artykul/niesamowite-odkrycie-australijskich-paleontologow-odnalezli-prehistorycznego-krokodyla-ktory-przed-smiercia-zjadl-dinozaura-220216033304,Unknown,"['Odkrycia', 'Historia']","Paleontolodzy z australijskiego Muzeum Epoki Dinozaurów odkryli nowy gatunek prehistorycznego krokodyla. Ustalili, że żył ok. 95 milionów lat temu, na terenach dzisiejszej Australii. Jego szczątki znaleziono w stanie Queensland, w pobliżu formacji skalnej Winton już w 2010 roku, ale dopiero teraz, na podstawie wieloletnich badań, okazało się, czym był ten gad. Co więcej, naukowcom udało się dowiedzieć, jaki był jego ostatni posiłek przed śmiercią. Okazało się, że był to młody dinozaur. O najnowszych badaniach naukowcy poinformowali 11 lutego na łamach czasopisma naukowego Gondwana Research. Dla paleontologów to niemały sukces. Nie dość, że udało im się zrekonstruować szkielet prastarego krokodyla, który okazał się zupełnie nowym gatunkiem, to jeszcze odkryli, co jadł ten osobnik. Zadanie nie należało do łatwych. Szczątki stworzenia były zachowane w mule i były częściowo pokruszone. Gadowi brakowało ogona, tylnych kończyn oraz sporej części miednicy. Przednie części ciała natomiast były w stosunkowo dobrym stanie.  Na podstawie dokładnej analizy, naukowcy ustalili, że krokodyl miał ponad 2,5 metra długości. Co więcej, paleontolodzy sugerują, że gdyby żył dłużej, mógłby być jeszcze większy, ponieważ prawdopodobnie nie osiągnął jeszcze pełnej dojrzałości fizycznej. Naukowcy nazwali nowy gatunek krokodyla Confractosuchus sauroktonos. W miejscu, w którym mógł być żołądek krokodyla, paleontolodzy odnaleźli częściowo strawione szczątki młodego dinozaura. Na podstawie badań okazało się, że był z gatunku ornitopodów. Wszystkie były roślinożerne i dwunożne, przystosowane do szybkiego biegu. Aby zidentyfikować i ustalić, kim był młody osobnik, naukowcy wykorzystali technologię skanowania rentgenowskiego i tomografii komputerowej. Niestety nie udało się precyzyjnie sklasyfikować ornitopoda. Paleontolodzy szacują, że ważył niespełna 2 kilogramy. Badacze odkryli również, że w trakcie przeżuwania, doszło do złamania kości udowej dinozaura. Naukowcy przyznają, że jest to pierwszy dowód na to, że krokodyle jadły dinozaury. Nie wiadomo jednak, czy gad skonsumował swoją ofiarę po jej śmierci, czy sam ją upolował. Badacze natomiast podkreślają, że odkrycie to jest bardzo istotne w kontekście badań nad historią dinozaurów. – W przeszłości udało się odnaleźć tylko kilka przypadków prehistorycznego drapieżnictwa – możemy przeczytać w oświadczeniu prasowym australijskich paleontologów. –Krokodyl, którego odnaleźliśmy prawdopodobnie nie polował regularnie na dinozaury. Być może odnalazł umierającego ornitopoda lub jego zwłoki i nie omieszkał skorzystać z łatwego posiłku – mówił dr Matt White, pracownik muzeum, który brał udział w badaniach."
Naukowcy pierwszy raz wyhodowali rośliny w glebie z Księżyca. Czy to przełom eksploracji kosmosu?,https://www.national-geographic.pl/artykul/naukowcy-pierwszy-raz-wyhodowali-rosliny-w-glebie-z-ksiezyca-czy-to-przelom-eksploracji-kosmosu-220516044628,Unknown,"['Kosmos', 'Odkrycia']","Naukowcy z Uniwersytetu Florydy po raz pierwszy w historii wyhodowali rośliny w glebie księżycowej. Próbki regolitu z naszego naturalnego satelity zostały zebrane podczas misji Apollo 11, 12 oraz 17. Eksperci zgodnie przyznają, że jest to bardzo duży krok w kierunku uprawy roślin, które dostarczą tlen i pożywienie astronautom na Księżycu. Naukowcy wierzą, że ich odkrycie jest ważne dla przyszłej eksploracji kosmosu. A ta może nastąpić już niedługo. Program Artemis zakłada zbudowanie bazy księżycowej, z której będzie odbywała się większość startów misji załogowych. Na naszym naturalnym satelicie bowiem grawitacja jest znacznie niższa niż na Ziemi, co oznacza, że łatwiej będzie ją pokonać. Wyniki eksperymentu zostały opublikowane w czasopiśmie naukowym „Communications Biology”. Roślina, którą wyhodowano nazywa się Arabidopsis thaliana, czyli rzodkiewnik pospolity. To gatunek rośliny zielnej z rodziny kapustowatych, często wykorzystywany w badaniach naukowych. Ze względu na to, że regolit księżycowy znacznie różni się od ziemskiego, rzodkiewnik nie był tak wytrzymały, jak ten, który zostałby zasiany w glebie naszej planety. Nie zmienia to faktu, że roślina wykiełkowała. Niektórzy uczeni mówią o przełomie. Autorami eksperymentu są dr Anna-Lisa Paul oraz prof. Rob Ferl. Para jest uznawana za wybitnych ekspertów w dziedzinie badań nad roślinami w warunkach kosmicznych. dr Anna-Lisa Paul oraz prof. Rob Ferl, fot. NASA – W przyszłych, dłuższych misjach kosmicznych będziemy mogli wykorzystywać Księżyc jako miejsce startu lub bazę – tłumaczy prof. Ferl. – Właśnie dlatego warto wykorzystać tamtejszą glebę do uprawy roślin - dodaje naukowiec. Eksperyment był relatywnie prosty. Chodziło bowiem o posadzenie nasion A. thaliana w księżycowej glebie i zapewnienie warunków do wykiełkowania. Następnie uczeni dokumentowali wszystkie swoje obserwacje. Badacze doszli do ciekawych wniosków. – Nasz eksperyment pomógł nam ustalić, że próbki gleby przywiezione z Księżyca nie są siedliskiem patogenów lub innych nieznanych składników, które mogłyby zaszkodzić ziemskiemu życiu – twierdzi Anna-Lisa Paul. Naukowcy przyznają, że już od dawna chcieli przeprowadzić te badania. Po raz pierwszy złożyli wniosek o wykorzystanie próbek księżycowego regolitu 15 lat temu. Dopiero półtora roku temu otrzymali pozytywną odpowiedź. NASA przekazała parze badaczy 12 gramów materiału księżycowego, choć pierwotnie ubiegała się o zaledwie 4 gramy. – W kontekście naszych badań, to była bardzo duża różnica – wspomina prof. Paul. Chociaż uczeni otrzymali 3 razy więcej regolitu, niż chcieli, to i tak było to za mało, aby stworzyć eksperyment na dużą skalę. Badacze wykorzystali małe naczynka o wielkości naparstka, których używa się do hodowli komórek. Każdą probówkę wypełniono ok. 1 gramem regolitu oraz zwilżono glebę specjalną odżywką. Na koniec dodano po kilka nasion rzodkiewnika pospolitego. Naukowcy mieli do dyspozycji również grupę kontrolną. W oddzielnych probówkach zasadzili rzodkiewniki w glebie ziemskiej z ekstremalnych środowisk, ziemskiej, która imituje regolit księżycowy oraz marsjański. Po tym, jak pierwsze roślinki zaczęły kiełkować, naukowcy nie mogli wyjść ze zdumienia. Wyznali, że nie spodziewali się, że to w ogóle będzie możliwe. Były jednak pewne różnice. Przez niespełna tydzień, rośliny ze wszystkich grup kontrolnych wyglądały niemal identycznie. Dopiero po 6 dniach okazało się, że rzodkiewnik z gleby księżycowej rośnie wolniej i jest mniejszy od reszty. Co więcej, na liściach niektórych roślin, które rosły w regolicie z Księżyca pojawił się czerwono-czarny pigment. Uczeni zwracają uwagę, że jest to oznaka stresu. Badacze przyznają jednak, że są to wnioski bardzo interesujące, ponieważ w przyszłości mogą pomóc rozwiązać wszelkie potencjalne problemy. Autorzy twierdzą, że negatywna reakcja roślin była najbardziej widoczna widoczna w próbkach, które zostały posiane na regolicie z misji Apollo 11. Badacze zwracają uwagę, że prawdopodobnie jest to związane z miejscem pobrania. Grunt pobrany w tej lokalizacji ma być dużo częściej narażony na działanie wiatru słonecznego i promieniowania kosmicznego. To w rezultacie zmienia jej skład chemiczny. Prof. Paul i prof. Ferl wskazują, że rzodkiewniki, które wyhodowali na innych próbkach gleby Księżyca, zachowywały się już dużo lepiej. Naukowcy są zdania, że to dowód na to, że księżycowy regolit nadaje się pod uprawę roślin. To oznacza, że potencjalna terraformacja innych planet może być bliżej niż kiedykolwiek wcześniej. "
Zaskakujące odkrycie. Pierwszy tak dobrze zachowany embrion dinozaura,https://www.national-geographic.pl/artykul/znaleziono-doskonale-zachowany-embrion-dinozaura-to-pierwsze-takie-odkrycie-w-historii-211222120209,Unknown,"['Nauka', 'Odkrycia']","„Baby Yingliang” to liczące ok. 70 mln lat skamieniałe jajo owiraptora – teropoda blisko spokrewnionego z ptakami. Jajo o tyle wyjątkowe, że zawierające kompletny embrion dinozaura. To pierwszy i jedyny tak dobrze zachowany okaz, jaki kiedykolwiek odkryto – twierdzą naukowcy, którzy mieli okazję badać skamieniały zarodek. 
Owiraptor jest uznawany za najbardziej „ptasiego"" z nieptasich dinozaurów. Ilustracja: De Agostini via Getty Images/De Agostini via Getty Images Bezcenną skamielinę znaleziono w 2000 roku w Ganzhou w prowincji Jiangxi w południowych Chinach. Od odkrywców odkupił ją Liang Liu, dyrektor firmy Yingliang Group zajmującej się przemysłem kamieniarskim i wydobywczym. Niestety zamiast od razu poddać skamielinę analizom, Liu złożył ją w prywatnym magazynie, gdzie pozostała przez kilkanaście lat. Doczekała się ponownego odkrycia dopiero w 2015 roku, kiedy firma rozpoczęła budowę Muzeum Historii Naturalnej Yingliang Stone. Poszukując eksponatów do powstającego muzeum, pracownicy przeglądali zbiory zgromadzone przez Liu i natrafili na niezwykłą skamieniałość. „Baby Yingliang” było jednym z kilku skamieniałych jaj znajdujących się w magazynie Liu. Naukowcy zwrócili na nie uwagę, ponieważ w miejscu, w którym skamielina była naruszona, spostrzegli fragment szkieletu dinozaura. 
Rekonstrukcja przedstawiająca rzeczywisty wygląd embrionu dinozaura. Fot. Lida Xing

– W przekroju jednego z jaj pracownicy muzeum zauważyli kości. Po przeprowadzeniu dokładniejszych badań ujawniono pięknie zachowany szkielet zarodka. To jeden z najlepiej zachowanych embrionów dinozaura znanych nauce – mówi współautorka badań Fion Waisum Ma, paleobiolożka na Uniwersytecie Birmingham w Wielkiej Brytanii. Naukowcy oszacowali, że skamieniałość zawiera embrion owiraptora w późnym stadium rozwoju. Waisum Ma wyjaśnia, że wzrost dinozaura w przybliżeniu „odpowiada 17-dniowemu embrionowi kurczaka, który zazwyczaj wykluwa się w 21 dniu”. 
Embrion dinozaura można oglądać w Yingliang Stone Nature History Museum w chińskiej prowincji Fujian. Fot. Wang Dongming/China News Service via Getty Images Niewykluty owiraptor miał prawie 27 cm długości i znajdował się w owalnym jaju długości 17 cm. Aby pomieścić się w zamkniętej skorupie, dinozaur musiał przyjąć skomplikowaną pozycję. I właśnie ten aspekt najbardziej zainteresował naukowców. Charakterystyczne ułożenie skamieniałego embrionu owiraptora sugeruje, że przed wykluciem z jaja dinozaury przybierały pozycję podobną do tej, jaką obserwuje się u współczesnych ptaków. Takie zachowania dotychczas uważano za unikatowe dla ptaków. Tymczasem nowe odkrycie wskazuje, że mogło wyewoluować wśród teropodów w okresie późnej kredy, a być może nawet u wcześniejszych gatunków dinozaurów – donoszą naukowcy w artykule, który ukazał się w czasopiśmie „iScience”. U ptaków takie skoordynowane ruchy embrionów są kontrolowane przez centralny układ nerwowy i mają kluczowe znaczenie dla powodzenia wylęgu. „Podwijanie ciała” w jaju ma na celu przyjęcie pozycji, która da pisklęciu największe szanse na przebicie skorupki i wydostanie się na zewnątrz. Te zachowania, choć dobrze zbadane u ptaków, nigdy dotąd nie zostały udokumentowane u dinozaurów, choć o ewolucyjnych związkach między tymi dwiema grupami wiadomo od dawna. – Odkrycie embrionu „Baby Yingliang” wskazuje, że niektóre zachowania wcześniej uważane za charakterystyczne wyłącznie dla ptaków, mogą być zakorzenione głębiej w ewolucji i mogły występować u dinozaurów dziesiątki, a nawet setki milionów lat temu – mówi Waisum Ma. Naukowcy chcą potwierdzić swoje obserwacje, badając inne skamieniałe jaja i embriony dinozaurów. Przedsięwzięcie nie będzie należało do najłatwiejszych, bo większość z i tak nielicznych okazów jest niekompletna lub zniszczona. Zespół zapowiada też przeprowadzenie pogłębionych badań „Baby Yingliang”."
NASA ma pierwsze w historii zdjęcia powierzchni Wenus w świetle widzialnym. Zrobiła je sonda Parker Solar Probe,https://www.national-geographic.pl/artykul/nasa-ma-pierwsze-w-historii-zdjecia-powierzchni-wenus-w-swietle-widzialnym-zrobila-je-sonda-parker-solar-probe-220216115902,Unknown,"['Kosmos', 'Odkrycia']","  Parker Solar Probe to jeden z najbardziej przełomowych kosmicznych statków badawczych. Podstawowym celem tej sondy jest wykonanie bezpośrednich pomiarów wewnątrz korony Słońca. Jednak w trakcie swojej podróży Parker przesyła na Ziemię dane dotyczące innych obiektów. Właśnie ukazało się opracowanie danych zebranych przez instrument o nazwie Wide Field Imager Solar Probe (WISPR), czyli kamerę szerokiego pola. Naukowcy dwukrotnie wycelowali WISPR w Wenus. Udało im się coś, czego nie dokonał jeszcze żaden ziemski przyrząd. Zrobili z kosmosu zdjęcia powierzchni Wenus w świetle widzialnym. Dlaczego jest to takie przełomowe? Przede wszystkim dlatego, że Wenus – nasza piekielna siostra bliźniaczka – jest zwykle szczelnie otulona gęstymi chmurami. To sprawia, że możliwe są jedynie obserwacje radarowe lub prowadzone w podczerwieni. Ale podczas dwóch ostatnich przelotów sonda Parker Solar Probe użyła swojej kamery, aby uchwycić całą nocną stronę Wenus w widmie widzialnym. Zdjęcia z WISPR pokazują, jak zróżnicowana jest powierzchni Wenus. Sonda zarejestrowała takie regiony, jak kontynentalny Aphrodite Terra, płaskowyż Tellus Regio i równiny Aino Planitia. Ze względu na to, że obszary położone na wyższych wysokościach są o około 30 stopni Celsjusza chłodniejsze niż obszary nizinne, pojawiają się na zdjęciach jako ciemne plamy wśród jaśniejszych nizin. – Wenus jest trzecim najjaśniejszym obiektem widzianym na nocnym niebie. Jednak do niedawna nie mieliśmy zbyt wielu informacji na jej temat. Nie wiedzieliśmy przede wszystkim, jak wygląda powierzchnia planety. Nasze możliwości obserwacyjne są blokowane przez gęstą atmosferę. Teraz po raz pierwszy widzimy powierzchnię w zakresie widzialnym z kosmosu – podkreśla dr Brian Wood. WISPR wykonał pierwsze zdjęcia Wenus w lipcu 2020 r. Wtedy sonda rozpoczęła trzeci przelot w pobliżu planety, służący jako tzw. asysta grawitacyjna pozwalająca skierować statek w pobliże Słońca. Kamera ma przede wszystkim rejestrować dane w atmosferze słonecznej i w wietrze słonecznym. Jednak naukowcy uznali, że mogą wykorzystać WISPR do zobrazowania wierzchołków chmur zasłaniających Wenus. – Celem było zmierzenie prędkości chmur – powiedział Angelos Vourlidas z Johns Hopkins University Applied Physics Laboratory, naukowiec projektu WISPR. Jednak zamiast po prostu dostrzec chmury, WISPR obejrzał również powierzchnię planety. Obrazy były tak niesamowite, że naukowcy ponownie włączyli kamery podczas czwartego przejścia sondy obok Wenus w lutym 2021 roku. W trakcie tego przelotu orbita sondy idealnie ustawiła się w linii umożliwiającej WISPR na zebranie danych po nocnej stronie Wenus. – Zdjęcia i wideo po prostu mnie oszołomiły – mówi Wood. Chmury zasłaniają większość światła widzialnego pochodzącego z powierzchni Wenus. Jednak najdłuższe widzialne długości fal, które graniczą z bliską podczerwienią, przedostają się przez chmury. W ciągu dnia czerwone światło gubi się wśród jasnego słońca odbitego od wierzchołków chmur Wenus. Za to w ciemności nocy kamery WISPR były w stanie wychwycić tę słabą poświatę spowodowaną niesamowitym ciepłem emanującym z powierzchni planety. – Temperatura powierzchni Wenus, nawet po nocnej stronie, wynosi około 460 stopni Celsjusza. Panuje tam tak piekielna temperatura, że skalista powierzchnia Wenus wyraźnie świeci, jak kawałek żelaza wyciągnięty z kuźni – wyjaśnia Wood. Gęste chmury, szalenie wysoka temperatura i kwaśne deszcze – wszystko to sprawia, że każde zdjęcie z Wenus jest sensacją. W 1975 roku radziecki lądownik Wenera 9 wysłał pierwsze dane po wylądowaniu na Wenus. Od tego czasu powierzchnia Wenus była badana za pomocą instrumentów radarowych i podczerwonych, które mogą “przebijać się” przez grube chmury. Misja NASA Magellan stworzyła pierwsze mapy Wenus w 1990 roku dzięki danym radarowym. Z kolei sonda Akutsuki – należąca do japońskiej agencji kosmicznej (JAXA) – zebrała obrazy w podczerwieni w 2016 roku. Nowe zdjęcia wykonane przez Parker Solar Probe uzupełniają te odkrycia, rozszerzając obserwacje do światła czerwonego na krawędzi spektrum światła widzialnego."
Trójkąt Bermudzki i teorie na temat tajemniczych zaginięć,https://www.national-geographic.pl/artykul/trojkat-bermudzki-i-teorie-na-temat-tajemniczych-zaginiec,Unknown,['Nauka'],"Trójkąt Bermudzki – na te dwa słowa jeszcze kilka dekad temu bledli żeglarze i piloci samolotów. Mowa oczywiście o owianym wieloma legendami regionie na Oceanie Atlantyckim. W zależności od przekazów rozpiętość trójkąta jest różna. Najczęściej mówi się jednak, że jego wierzchołki to: Miami, Portoryko i Bermudy. Miejsce ma złą sławę przez liczne, często niewyjaśnione tragedie, do jakich tam dochodziło. Pierwsze zaginięcia statków udokumentowano jeszcze pod koniec XVII w., jednak o Trójkącie Bermudzkim świat usłyszał dopiero w grudniu 1945 r. Podczas misji szkoleniowej doszło do niewyjaśnionego zaginięcia eskadry pięciu amerykańskich samolotów torpedowo-bombowych. Wraki maszyn nigdy nie zostały odnalezione. Zaginął także jeden z samolotów ratowniczych. Każda kolejna tragedia w okolicach Bermudów, Florydy i Portoryko elektryzowała pasjonatów teorii spiskowych. Niektóre z nich wydają się całkiem przekonujące, inne przeciwnie. Warto jednak podkreślić, że większość wypadków w Trójkącie Bermudzkim – tak jak Lot 19 z 1945 r. – została przeanalizowana przez specjalistów. Wśród przyczyn najczęściej wymienia się błąd po stronie ludzi, problemy techniczne maszyn oraz ekstremalne warunki pogodowe. Nadal pozostaje jednak kilka historii bez wyjaśnienia… Jedna z najpopularniejszych i najlepiej popartych naukowo teorii mówi o erupcjach metanu z podwodnych kraterów. Płyn będący połączeniem wody i pęcherzyków ma stosunkowo niską gęstość, przez co statki miały tracić wyporność i tonąć. Wpływ metanu na katastrofy lotnicze jest jednak mniej pewny. To dlatego, że stężenie gazu w powietrzu jest zbyt niskie, żeby realnie wpływać na działanie silników samolotów. Badacze podkreślają też, że rzekome wybuchające bąble metanu nie zostały jeszcze zaobserwowane nigdzie na świecie. Trójkąt Bermudzki fascynuje nie tylko naukowców, ale również pisarzy. Część z nich twierdzi, że właśnie gdzieś tam pod wodą znajduje się mityczna Atlantyda. Jej mieszkańcy mają celowo zatapiać statki i ściągać na dno samoloty. Podobne teorie mówią o rzekomym portalu czasowym czy nawet ingerencji obcych. Nie tłumaczą jednak, dlaczego kosmici mieliby korzystać akurat z tego miejsca. Dzięki tym historiom Trójkąt Bermudzki od lat jednych fascynuje, a innych przeraża. Niektórzy wierzą, że w Trójkącie Bermudzkim jest Atlantyda. / fot. Getty Images"
Pestycydy mogą zabić nawet 93 proc. zagrożonych gatunków roślin i zwierząt. Jak to możliwe? Winny przemysł mięsny,https://www.national-geographic.pl/artykul/pestycydy-moga-zabic-nawet-93-procent-zagrozonych-gatunkow-roslin-i-zwierzat-jak-to-mozliwe-winny-przemysl-miesny,Unknown,"['Nauka', 'Ludzie']","Najnowsze badania zostały przeprowadzone przez dwie organizacje non-profit: amerykański oddział World Society for the Protection of Animals (WSPA) oraz Center for Biological Diversity. Naukowcy stworzyli obszerny raport, który bazuje na danych z 2018 roku. Jako pierwszy opublikował go brytyjski dziennik ""The Independent"". Według naukowców przemysł mięsny w Stanach Zjednoczonych ma katastrofalny wpływ na życie i zdrowie zagrożonych gatunków zwierząt i roślin. Chodzi przede wszystkim o pestycydy, które są wykorzystywane w uprawie kukurydzy i soi, z których powstaje pasza. Każdego roku w USA stosuje się ponad 100 tysięcy ton środków ochrony roślin. Zgodnie z raportem glisofat, związek chemiczny, który jest składnikiem herbicydów i insektycydów może przyczynić się do śmierci lub poważnych problemów zdrowotnych nawet 93% stworzeń, które zostały zakwalifikowane w tzw. Czerwonej Księdze gatunków zagrożonych. Część badaczy twierdzi, że glisofat może też być szkodliwy dla ludzi. Eksperci odpowiedzialni za raport twierdzą, że amerykańska prokuratura ma do rozpatrzenia ponad 13 tysięcy pozwów, które dotyczą właśnie pestycydów. Skierowane zostały przez osoby, które zachorowały na nowotwór złośliwy, zwany chłoniakiem nieziarniczym i oskarżają o to pośrednio lub bezpośrednio osoby lub korporacje, które stosują środki ochrony roślin. Naukowcy w raporcie informują, że atrazyna, która jest drugim najpopularniejszym pestycydem na świecie, może bardzo zaszkodzić lub zabić ponad 1000 zagrożonych gatunków zwierząt i roślin. To między innymi żuraw krzykliwy czy kalifornijska żaba czerwononoga. ""The Independent"" przypomina, że atrazyna została zakazana już w 35 krajach na świecie. Co ciekawe, substancje, które mają na celu ochronę roślin przed insektami i chwastami są produkowane i sprzedawane przez kilka korporacji. Niektóre z nich mają siedzibę w krajach, gdzie te pestycydy są zakazane. Autorzy badań zwracają uwagę na coś jeszcze. Producenci mięsa wykorzystują olbrzymią powierzchnię gruntów, która jest sukcesywnie zwiększana, pod uprawę soi i kukurydzy. Ekolodzy alarmują, że to w znacznym stopniu przyczynia się do niszczenia siedlisk. Przystosowanie ziemi pod pola uprawne często wymaga wycinki tysięcy drzew, traw i wszelkiej roślinności. W ten sposób gatunki tracą swoje siedliska i miejsca, w których pozyskują pożywienie. To w pośredni sposób stwarza zagrożenie dla wielu istnień i zaburza cały ekosystem. Przemysł mięsny na obecną skalę to olbrzymi problem dla naszej planety. Nie chodzi bowiem tylko o pestycydy, ale również o skutki, których nie widać gołym okiem. Chodzi między innymi o emisję gazów cieplarnianych, które przyczyniają się do globalnego ocieplenia. W ubiegłym roku niemiecka organizacja pozarządowa Heinrich-Boll-Stiftung i Friends of the Earth Europe opublikowała coroczny raport „Meat Atlas”. Okazało się, że 20 producentów mięsa odpowiada emisję za 932 mln ton CO2. To oznacza, że firmy te przewyższają największe kraje europejskie w tym niechlubnym rankingu. Badacze alarmują, że ta machina produkcji mięsa jest problemem wielopłaszczyznowym. Okazuje się, że w latach 2015-2020 najwięksi producenci mięsa i nabiału otrzymali ponad 478 miliardów dolarów dotacji od ponad 2 tysięcy różnych firm, głównie z Ameryki Północnej i Europy. Naukowcy szacują, że biorąc pod uwagę, to ile pieniędzy inwestuje się w ten rynek, do 2029 roku produkcja ton będzie jeszcze o 40 milionów ton większa. To, co również poraża w raporcie, to dane dotyczące wykorzystania gruntów pod hodowle zwierząt i roślin, które następnie przerabiane są na pasze. Na całym świecie aż 75% wszystkich powierzchni rolnych przeznaczonych jest dla przemysłu produktów pochodzenia zwierzęcego. Mówiąc o olbrzymiej produkcji mięsa nie można zapomnieć o dwóch kwestiach. Po pierwsze, ilość jedzenia, które każdego roku marnujemy. Według danych ONZ z ubiegłego roku rocznie, na całym świecie marnujemy ok. 1,3 miliarda ton żywności. To aż jedna trzecia całej produkcji na świecie. Oczywiście nie mówimy tylko o mięsie, ale produkty odzwierzęce są tutaj w większości. Po drugie, jeżeli zestawimy te dane z liczbą osób, które cierpią głód, nasuwa się pytanie retoryczne. Po co produkować tyle mięsa, skoro i tak duża jego część trafi na śmietniku? Przeciwnicy badań naukowych lub szeroko rozumianej ekologii mogą powiedzieć: „ale przecież od zawsze ludzkość jadła mięso, więc temat nadprodukcji to nomen omen odgrzewany kotlet”. Tak, tylko od setek lat ludzi na świecie gwałtownie przybyło, a poziom eksploatacji planety jest najwyższy od początku rewolucji przemysłowej."
"Starożytny Izrael – osiągnięcia, kultura, religia i wynalazki. Jak wyglądało życie w starożytnym Izraelu?",https://www.national-geographic.pl/artykul/starozytny-izrael-osiagniecia-kultura-religia-i-wynalazki-jak-wygladalo-zycie-w-starozytnym-izraelu,Artur Białek,['Historia'],"Gdzie leży starożytny Izrael? Granice antycznego państwa obejmowały tereny Kanaanu, czyli późniejszej Palestyny i Syrii. Zanim Hebrajczycy osiedlili się na tych ziemiach, prowadzili pastersko-koczowniczy tryb życia, przepędzając swoje stada w poszukiwaniu pastwisk. Po opuszczeniu doliny Eufratu i Tygrysu, udali się do Egiptu, co potwierdzają wzmianki o przyjmowaniu przez faraonów plemion koczowniczych. Z czasem przychylność egipskich władców względem przybyszów wygasła. Hebrajczycy zostali sprowadzeni do roli siły roboczej i musieli świadczyć niewolniczą pracę na rzecz władcy. Po wyjściu z Egiptu nastąpił okres wielkiej tułaczki po Synaju. W tym czasie nastąpiło scalenie wszystkich żydowskich plemion do postaci jednego narodu. Historia starożytnego Izraela rozpoczyna się ok. 1200 r. p.n.e., kiedy po długiej wędrówce Hebrajczycy przybyli do Kanaanu - niewielkiej krainy na wschodnim wybrzeżu śródziemnomorskim. Mieszczące się na tym terenie państwa-miasta stawiały opór przybyszom. W rezultacie, walki o Ziemię Obiecaną zakończyły się dopiero w X wieku p.n.e. Po osiedleniu się na ziemiach Kanaanu część Hebrajczyków porzuciła pasterstwo na rzecz rolnictwa. Najczęściej uprawiano pszenicę i jęczmień. Zakładano także sady, w których sadzono drzewa oliwne, winorośl i figowce. Wielu Hebrajczyków zajęło się też rzemiosłem. W tamtym czasie wśród plemion hebrajskich dominowała struktura rodowo-plemienna. Wraz z podbojem nowych ziem Hebrajczycy zaczęli przyjmować niektóre zwyczaje ludów kanaanejskich. Wtedy też zaczął uwidaczniać się podział społeczeństwa na warstwy. System plemienny wykazywał ewidentne słabości, które zaczęły uwidaczniać się w obliczu zagrożenia ze strony Filistynów. Potrzebna była centralizacja władzy. Kto był królem starożytnego Izraela? Jako pierwszy na tronie zasiadł Saul, który w XI w. p.n.e. został wyznaczony przez proroka Samuela. Po nim, władzę objął Dawid, a następnie - Salomon.  Każdy dorosły Hebrajczyk dążył do założenia rodziny. W hebrajskiej społeczności samotny mężczyzna nie mógł cieszyć się wysokim statusem. Nie dotyczyło to jednak osób, które miały poświęcać się wyższym zadaniom. Mowa przede wszystkim o prorokach. Dla kobiety bezdzietność była największą hańbą. Liczne potomstwo było natomiast znakiem błogosławieństwa i bożej łaski. Zgodnie z panującą w starożytnym Izraelu obyczajowością, mężczyzna był człowiekiem w pełnym znaczeniu tego słowa i mógł rościć sobie wszelkie prawa do swojej żony. Pod względem rozwoju technicznego, współczesny Izrael plasuje się w ścisłej czołówce cywilizacji zachodniej i bez wynalazków opracowanych w tym kraju, trudno byłoby sobie wyobrazić świat. Jak pod tym względem przedstawiał się starożytny Izrael? Wynalazki nie były mocną stroną Hebrajczyków. Nie oznacza to jednak, że antyczna społeczność żydowska nie wpłynęła na losy świata, przeciwnie.  Co zawdzięczamy starożytnemu Izraelowi? Właściwie całe życie dawnych Hebrajczyków było podporządkowane religii i to właśnie ich wierzenia zbudowały fundament, na którym do dziś opiera się wiele innych wyznań. W odróżnieniu od innych starożytnych ludów, Hebrajczycy wyznawali nie politeizm, a monoteizm. Oznacza to, że ich wiara wykluczała istnienie wielu bóstw. Judaizm, bo właśnie o tym wyznaniu mowa, dopuszczał istnienie tylko jednego boga. Na tej podstawie wyrosły inne wyznania, w tym islam i chrześcijaństwo. Z dziejowego punktu widzenia, druga z wymienionych religii w największym stopniu przyczyniła się do scalenia całego zachodniego świata.  Starożytna sztuka hebrajska była całkowicie podporządkowana religijnej doktrynie. Aikoniczny charakter judaizmu całkowicie zdefiniował kierunek jej rozwoju i określił kształt artystyczny dzieł żydowskich. Prawo mojżeszowe zakazywało przedstawiania ludzkich i zwierzęcych postaci, więc elementy zdobnicze sztuki hebrajskiej ograniczały się niemal wyłącznie do ornamentyki roślinnej. Niemal, bo pewne treści symboliczne były wyrażane za pomocą wizerunku niektórych zwierząt. Należy jednak wyraźnie podkreślić, że rzeźba i malarstwo były dziedzinami nieobecnymi w tradycyjnej sztuce starożytnego Izraela. Ta dziedzina życia została ograniczona prawie wyłącznie do rzemiosła artystycznego i architektury sakralnej. Obecne są nieliczne przykłady płaskorzeźby i reliefów, ale ich tworzenie miało charakter nie tyle artystyczny, co symboliczny.  W okresie renesansu, ortodoksyjna interpretacja Tory nieco złagodniała. Wówczas powszechne stały się biblijne i talmudyczne dekoracje, jednak sama sztuka hebrajska przez cały czas pozostawała zgodna z wymogami wiary. Na przestrzeni wielu wieków, motywy zdobnicze ograniczano niemal wyłącznie do menory, kolumny, pary lwów i gwiazdy Dawida. Mimo braku wyraźnego zdobnictwa, w sztuce starożytnego Izraela można dostrzec motywy zapożyczone z innych kręgów religijnych i kulturowych. Najbardziej widoczne są wpływy Kananejczyków, ale wyraźnie zarysowują się także pewne elementy charakterystyczne dla Egiptu i Mezopotamii.  Wcześniej wspomnieliśmy, że starożytni Hebrajczycy wyznawali wiarę w jednego boga. Praktykowaną przez nich religią był judaizm, który ukształtował się ok. 2000 r. p.n.e. W doktrynie tej wiary, stwórcą świata i życia jest Jahwe. Świętą księgą judaizmu jest biblijny Stary Testament, w którym zawarte zostały nie tylko dzieje narodu żydowskiego, ale także zbiór przepisów i nakazów, którym podlegał każdy Hebrajczyk.  Starożytni Izraelici postrzegali Jahwe jako odwieczny, nieśmiertelny byt. Na mocy przymierza zawartego z Abrahamem, Bóg uczynił Hebrajczyków narodem wybranym. Ich wiara opierała się o 10 przykazań, które zostały przekazane Mojżeszowi podczas ucieczki narodu żydowskiego z egipskiej niewoli. Ten spisał je na kamiennych tablicach, które zostały zamknięte w Arce Przymierza i złożone na górze Syjon, a później - w Świątyni Jerozolimskiej, którą wzniesiono w czasie panowania Salomona. Dekalog miał zaginąć wraz z Arką podczas najazdu armii Babilonu. Burzliwe dzieje Izraela były przepełnione walką i wojnami. W rezultacie, wiele bezcennych starożytnych zabytków bezpowrotnie zniknęło z powierzchni ziemi. Na szczęście, niektóre z nich przetrwały do czasów współczesnych, a obcowanie z nimi jest wyjątkowo głębokim przeżyciem, zwłaszcza dla osób wierzących, ale nie tylko. Będąc w Jerozolimie, koniecznie trzeba zobaczyć Grób w Ogrodzie - starożytne miejsce pochówku, w niektórych religiach uznawane za prawdziwą grotę grobową Jezusa Chrystusa. Współczesna nauka odrzuca ten pogląd, jednak miejscu temu towarzyszy niezwykła atmosfera. Kolejny ciekawy obiekt to Bazylika Grobu Świętego - najważniejsza świątynia chrześcijańska. Kościół wznosi się w domniemanym miejscu złożenia do grobu i zmartwychwstania Jezusa Chrystusa. Pierwsza świątynia powstała w IV wieku. Współczesna została wybudowana w 1099 roku i od tego czasu podlegała licznym przebudowom. Wymieniając starożytne zabytki Izraela, nie można pominąć Ściany Płaczu - domniemanej pozostałości Świątyni Jerozolimskiej. Dla wyznawców judaizmu, to najświętsze miejsce, warto jednak zaznaczyć, że pod ścianę może podejść każdy, bez względu na wyznanie. W żydowskiej i chrześcijańskiej tradycji, historyczne dzieje Izraela mają być opisane w Biblii.  Według religijnych wierzeń, początki Izraela sięgają czasów, kiedy Jahwe zawarł przymierze z Abrahamem. Gdy jego potomkowi - Izaakowi - urodził się syn Jakub, Bóg miał zmienić jego imię na Izrael. Właśnie dlatego, potomkowie Jakuba byli nazywani narodem Izraela. Największy rozwój starożytnego Izraela przypada na czas panowania Salomona. Właśnie wtedy państwo umocniło się pod względem administracyjnym, prawnym i gospodarczym. Po śmierci króla Salomona, kraj podzielił się na dwa królestwa: Judy i Izraela. Mimo, że pierwsze z wymienionych było mniejsze i wyraźnie uboższe, cechowało się znacznie większą stabilnością niż Królestwo Izraela, gdzie władzę zwykle obejmowano drogą zamachu stanu, a codziennością były wojny z sąsiadami."
"Kundle czy rasowe – naukowcy nie mają wątpliwości, kto jest lepszym przyjacielem człowieka",https://www.national-geographic.pl/artykul/kundle-psia-superrasa,Wojciech Mikołuszko,['Przyroda'],"Spośród miliarda żyjących na całym świecie psów aż trzy czwarte to kundle. Przez wiele lat lekceważone, doczekały się wreszcie serii porządnych badań. Ich wyniki diametralnie zmieniły wizerunek tych psów. – Kiedy weźmie się pod uwagę wszystkie nowo odkryte fakty, to wyłania się obraz kundli jako superrasy – opowiada prof. Wiesław Bogdanowicz z Muzeum i Instytutu Zoologii PAN w Warszawie. To właśnie ten polski uczony kierował piętnastoosobowym międzynarodowym zespołem badawczym, który w listopadzie 2015 r. opublikował wyniki szeroko zakrojonych badań genetycznych kundli z całego świata. Naukowcy zakładali, że to nie psy rasowe, ale właśnie te swobodnie żyjące – rozmnażające się z kim chcą, kiedy chcą i jak chcą – są najbardziej zbliżone do psiego praprzodka. Mieli nadzieję, że dzięki temu odkryją, skąd wziął się najwierniejszy przyjaciel człowieka. Wcześniejsze badania genetyczne przynosiły bardzo zróżnicowane, nieraz sprzeczne ze sobą wyniki. Oczywiście nikt nie wątpił, że psy to udomowione wilki. Podkreśla to nawet ich łacińska nazwa: Canis lupus familiaris, czyli niesamodzielny gatunek, lecz jedynie podgatunek wilka (Canis lupus). Ale na tym zgoda między uczonymi się kończyła. Gdy dochodziło do określenia, kiedy i gdzie dokładnie wilk stał się psem, to każdy zespół miał inne zdanie. Część badaczy wskazywała na Azję Wschodnią, inni na Bliski Wschód lub Europę. Nie było też zgody co do tego, kiedy nastąpiło udomowienie. Z analiz DNA wynikało, że mogło się to stać równie dobrze 15 tys. lat temu, jak i 32 tys. lat temu. I gdy wydawało się, że już nie ma szans na uzgodnienie jednej wersji, ukazała się praca zespołu prof. Bogdanowicza. Jednoznacznie wskazała ona na Azję Wschodnią jako miejsce pochodzenia wszystkich dziś żyjących kundli, a jednocześnie wyjaśniła dotychczasową rozbieżność wyników. Okazało się, że w dalekiej Azji psy są bezpośrednimi potomkami wilków udomowionych tam między 19 a 40 tys. lat temu. Ale ok. 10 tys. lat temu ruszyły one na wielką wędrówkę na zachód, by na Bliskim Wschodzie i w Europie zastąpić miejscowe psy. Dziś więc w zachodniej części Eurazji mieszkają potomkowie przybyszów ze wschodu, a nasze rodzime kundle wyginęły. Te wnioski grupy prof. Bogdanowicza zupełnie niezależnie potwierdziły badania zespołu Gregera Larsona z Universit of Oxford, opublikowane ponad pół roku później. Wielka analiza kopalnego DNA kości wielu psów wykazała, że wilki zostały udomowione niezależnie od siebie dwa razy: w Azji Wschodniej oraz w zachodniej Eurazji. Ta publikacja bardzo ucieszyła prof. Bogdanowicza: – Jej autorzy wnioskują, że współczesne psy dotarły do Europy ze wschodniej Azji i w dużym stopniu wyparły genetycznie rodzime psy. To dokładnie ten sam wniosek, który my proponujemy na podstawie naszych badań – mówi. Zdaniem prof. Bogdanowicza zwierzęcy przybysze z Azji prawdopodobnie byli liczniejsi od swych europejskich kuzynów. – Liczba psów, zarówno tych mających właścicieli, jak i bezpańskich, jest zwykle proporcjonalna do liczby ludzi. A psy z Azji dotarły tu razem z neolitycznymi farmerami, których populacje były liczniejsze od społeczności zbieracko-łowieckich, zamieszkujących Europę przed wprowadzeniem rolnictwa – wyjaśnia uczony. Tak dużą wiarygodność wyników badań zespół prof. Bogdanowicza zawdzięcza właśnie temu, że skupił się na kundlach. Większość czystych psich ras, których DNA jest znacznie częściej i chętniej analizowane, powstała w ciągu ostatnich kilkuset lat. Są więc one stosunkowo młode i jednocześnie mocno zmienione przez człowieka. Kundle zaś, bardziej zbliżone do psiego praprzodka, tworzą oddzielną grupę. Nie są przy tym, jak kiedyś przypuszczano, mieszaniną różnych psich ras, lecz samodzielną, niezależną rasą genetyczną. Dokładniej te różnice między nimi a czystymi rasami prof. Bogdanowicz i jego współpracownicy opisali w kolejnej pracy, która ukazała się pod koniec maja 2016 r. Kundle mają geny sprzyjające lepszemu rozwojowi węchu (w tym wyczuwaniu feromonów, czyli informacji przekazywanych przez zwierzęta zapachami) oraz lepszemu działaniu układów rozrodczego i odpornościowego. – U psów rasowych dobór płciowy jest ograniczony, bo partnerów do rozrodu wybiera im człowiek. Sprawnie pracujący system rozrodczy i sprawne rozpoznawanie feromonów nie są więc u nich tak ważne jak u kundli – tłumaczy prof. Bogdanowicz. 25 października obchodzimy Dzień Kundelka / fot. Getty Images Psy rasowe mają też dostęp do opieki weterynaryjnej, a właściciele bardziej o nie dbają, dlatego dobry układ odpornościowy nie jest u nich tak potrzebny jak u bezpańskich kundli. Różnice widać było też w genach kodujących cechy tzw. syndromu udomowienia. To zespół zmian, jakie pojawiają się u rozmaitych zwierząt w trakcie przejścia od dzikości do życia pod opieką człowieka. Polega to najczęściej na skróceniu pyska, zmniejszeniu wielkości zębów, obniżeniu poziomu agresji i zmniejszeniu uszu. – Syndrom udomowienia jest widoczny u większości psów, włącznie z kundlami. U psów rasowych jest on jednak bardziej wyraźny. Wynika to stąd, że cechy składające się na ten syndrom w skrajnej formie uniemożliwiają samodzielne przeżycie. Bardzo łagodny pies o bardzo krótkim pysku, małych zębach i „oklapłych” uszach, które pogarszają słuch, nie byłby w stanie sam polować ani nawet przegryźć kości – opowiada prof. Bogdanowicz. Takie informacje to miód na serce Raymonda i Lary Coppingerów, badaczy psów ze Stanów Zjednoczonych. W kwietniu 2016 r. ukazała się ich książka „What is a Dog?” („Czym jest pies?”), w której opisują tak zwane psy wiejskie. I choć Coppingerowie świadomie unikają określania ich mianem „kundli”, to jednocześnie opisują je jako zwierzęta rozmnażające się swobodnie, dobierające sobie samodzielnie partnerów do rozrodu. A to odpowiada definicji kundli przyjętej w publikacjach zespołu prof. Bogdanowicza. „One są całkowicie poligamiczne. Liczba ojców szczeniąt z jednego miotu może być taka sama jak liczba szczeniąt w miocie” – mówił dr Coppinger w rozmowie z dziennikiem „The New York Times”. Podkreślał przy tym, że już 10 tygodni po narodzinach takie psiaki potrafią się samodzielnie bronić. Mimo to większość z nich nie dożywa dojrzałości. To zaś oznacza, że w ich populacjach działa dobór naturalny – tak jak wśród ich wilczych praprzodków. Tyle że pcha te grupy w odmiennych kierunkach. Już 15 lat temu Coppingerowie postawili hipotezę, że pies to nie jest wilk udomowiony przez człowieka, lecz wilk, który sam się udomowił. A wtedy panował jeszcze pogląd, że ludzie po prostu zabierali szczenięta z nor wilków, by je odchować i przystosować do swoich potrzeb. Tymczasem zdaniem amerykańskich uczonych dzikie wilki z własnej woli krążyły wokół ludzkich społeczności w poszukiwaniu odpadków z posiłków. To pchnęło ich ewolucję w stronę formy padlinożernej, zależnej od człowieka. Do dziś właśnie tak żyje większość kundli. Jedzenia szukają na śmietnikach, a łasząc się i przymilając, wkradają się w łaski ludzi. Dlatego szczenięta kundli, przeciwnie do młodych wilcząt, nie są regularnie karmione przez dorosłe psy jedzeniem zwracanym z żołądka. Nie muszą też być duże i na tyle silne, by powalić ofiarę. Właściwie nie muszą nic łapać ani zabijać. „Powinny umieć dojść do zgniłego melona i go zjeść, co potrafią zrobić, już mając dwa i pół miesiąca” – mówił dr Coppinger. Mają też dodatkową „supermoc”, którą nie dysponują wilki. Jest nią właśnie ich wygląd i przyjazne zachowanie wobec człowieka. Za pomocą tej umiejętności psy potrafią tak sterować ludźmi, by ci poczuli przemożną chęć ich nakarmienia. Dr Raymond Coppinger jako przykład podał kobietę z Afryki Południowej, która trzymała dużo psów wokół domu. Na pytanie uczonego, jak to się stało, że ma ich tyle, odpowiedziała: „Nie wiem. Po prostu przychodzą”. Podobną sytuację opisał także rosyjski uczony Andriej Pojarkow z Instytutu Ekologii i Ewolucji im. Siewiercowa, który obserwował bezpańskie psy w Moskwie. Podzielił je na kilka grup różniących się charakterem, sposobem zdobywania pożywienia oraz stosunkiem do ludzi. Jedną z nich nazwał „żebrakami” i podziwiał za świetną znajomość psychologii. Wydawało się, że większość czasu spędzały drzemiąc. Wystarczyło jednak, by w pobliżu pojawił się jakiś człowiek, najczęściej starsza pani, a kundle natychmiast podrywały się i przyjaźnie merdały ogonem."
Kim był Krzysztof Kolumb. Badacze na tropie prawdziwej tożsamości odkrywcy Ameryki,https://www.national-geographic.pl/artykul/prawdziwa-historia-krzysztofa-kolumba,Jarosław Molenda,"['Historia', 'Nauka']","Zadziwiające, że wśród najwcześniejszych źródeł na temat życia Kolumba – a były to listy, kroniki i opracowania aż 26 współczesnych mu lub żyjących niedługo po jego śmierci autorów – żaden nie napisał, skąd dokładnie pochodzi odkrywca. A przecież chociaż kilku z nich znało go osobiście, korespondowało z nim. Nawet jeśli kronikarze podawali jakieś informacje o jego rodzinnych stronach, to były albo niejasne, albo sprzeczne. Mało który wskazywał na konkretne miasto. Część nazywała go po prostu Włochem, Liguryjczykiem lub „z genueńskiego narodu”. Sam Kolumb nigdy nie napisał, że pochodzi z Genui. Jedyny dokument rzekomo na to wskazujący nie jest oryginałem, lecz podejrzaną „kopią”.  Jednak zgodnie z oficjalnie przyjętą, choć nieudokumentowaną, wersją wydarzeń ojcem Kolumba miał być tkacz z Genui. Niejaki Domenico Colombo, który… zmarł w skrajnej nędzy pod koniec XV w. Trudno uwierzyć, że jego syn Krzysztof, znany z przywiązania do bliskich, okazał się nieczuły na los rodzica – zwłaszcza że sam był wtedy u szczytu sławy i bogactwa. Kolumb nie udał się też nigdy do „ojczystej” Genui, by cieszyć się swoim triumfem lub zadedykować go „rodakom”. Ani on, ani jego bracia! Dziwni to zaiste genueńczycy… Fakt, że w 1493 r. historyk Pietro Martire napisał o Kolumbie „człowiek z Ligurii”, a później inni to powtórzyli, wywołał poczucie dumy wśród mieszkańców tego regionu. Stawiali odkrywcy pomniki w centrach miast, chwaląc się sławnym żeglarzem. Nic dziwnego, że informacja podana przez Martire’a poszła w świat – z dokumentów wynika, że w Genui i kilku innych liguryjskich miastach żyło wiele rodzin o nazwisku Colombo. Nie ma jednak dowodów, że to krewni odkrywcy. Oberto Foglietta w kronice z XVI w. zawierającej nazwiska wybitnych rodzin z Genui w latach 1100–1527 nie odnotowuje żadnego ważnego Kolumba (choć są tam zapomniani już dziś żeglarze jak admirał Biagio D’Assereto czy kapitan Lazaro Doria). Grecka wyspa Chios. Czy tu przyszedł na świat Krzysztof Kolumb? fot. nejdetduzen/Getty Images Historyk Agostino Giustiniani w swoim „Psałterzu” (1516) utrzymywał, że Kolumb to „Genueńczyk, zrodzony z rodziców niskiego stanu”. Nie zaakceptował takiego sformułowania syn żeglarza Ferdynand. Skrytykował Giustinianiego, że to „dziejopis fałszu się imający, dający się poznać jako nieroztropny i stronniczy uczony tudzież jako złośliwy”. Ferdynand sam postanowił znaleźć rodzinę. Spotkało go jednak rozczarowanie, gdy zaczął przetrząsać Ligurię w nadziei dotarcia do krewnych. Nie odnalazł nikogo, chociaż w czasie jego wizyty mieszkała w Genui np. Bianchinetta Colombo, córka wspomnianego biednego tkacza Domenico – czyli rzekoma ciotka Ferdynanda. Syn Kolumba nie tylko nie zajrzał do niej, ale szukał krewnych w innych regionach: sąsiednim Emilia-Romagna i jeszcze dalej w Wenecji Euganejskiej. Bez powodzenia. Władze Genui same wydawały się skonfundowane tym, że brakuje dowodów na związki słynnego odkrywcy z tym miastem. W liście do swego ambasadora w Hiszpanii w 1586 r. dowodziły bowiem, że Kolumb pochodził z pobliskiej miejscowości Cogoleto. Lecz i to okazał się niepotwierdzony trop. A jednak współcześni Kolumbowi, którzy pisali o nim jako genueńczyku, mogą mieć nieco racji. Żeglarz mógł bowiem pochodzić z greckiej wyspy Chios, która była w genueńskich rękach przez dwa wieki (1346–1566) i nazywano ją nawet „prawym okiem Genui”. Argumenty przemawiające za tą teorią zebrała – analizując zapiski żeglarza oraz inne historyczne dokumenty z epoki – prof. Ruth Durlacher-Wolper, dyrektor New World Museum San Salvador na Bahamach (autorka książki „A new theory clarifying the identity of Christophoros Columbus”). Według badaczki Kolumb to w istocie urodzony w 1439 r. syn bizantyjskiego szlachcica Jana Paleologa Dishypatosa. Matką odkrywcy Ameryki była Maria Sacoma-Colom z kupieckiej rodziny z katalońskiej Girony, która na początku XV w. przeniosła się na Chios. Owo Colom to katalońska forma nazwiska Colon, jak włoskie Colombo, polskie Kolumb czy greckie Kolombos. Tradycję o pochodzeniu żeglarza z Chios pielęgnują mieszkańcy miejscowości Pyrgi na południu wyspy. Pokazują nawet dom, w którym mieszkał odkrywca. Dodajmy, że na grobowcu żeglarza w Sewilli widnieje napis, że pochodził „z Terra Rubra”, czyli z „czerwonej ziemi”. Jego syn Ferdynand wyjaśniał w swych „Dziejach żywota i znamienitych spraw Admirała don Krzysztofa Kolumba”, że „takie same słowa widział w podpisie don Krzysztofa przed uzyskaniem przezeń tytułu admirała”. Tak się składa, że ziemie południowej części wyspy Chios w okolicach Pyrgi są rzeczywiście czerwone… Tylko dlaczego Kolumb miałby zatajać, że jest z pochodzenia Grekiem? Powodem był upadek Konstantynopola 29 maja 1453 r., gdy większość z dworzan i szlachty, walczących u boku cesarza, zginęła broniąc murów miasta. Inni zostali zmasakrowani przez triumfujących muzułmanów. Wśród tych, którzy ponieśli śmierć po wtargnięciu osmańskiej armii, było wielu członków rodziny Dishypatos – spokrewnionych z panującą w Bizancjum dynastią Paleologów. Ostatni cesarz Konstantyn XI nie miał bezpośrednich spadkobierców. Sułtan chciał się jednak upewnić, że wszyscy męscy członkowie rodziny znaleźli się pod kontrolą albo zostali wcześniej wyeliminowani z gry. Przecież krewni bizantyjskiej dynastii byliby idealnymi kandydatami do poprowadzenia krucjaty mającej odbić Konstantynopol z tureckich rąk. To wyjaśniałoby, dlaczego Kolumb musiał ukrywać się przed siepaczami sułtana. Wielu Paleologów zmieniło swoje „dane osobowe” w 1453 r., aby uniknąć śmierci albo schwytania przez Osmanów. Kolumb też je zmienił, o czym jego syn Ferdynand napisał: „Naumyślnie więc przyjął nazwisko Colón, odnowione [po przodkach]”. Po przodkach, a właściwie po matce, Marii Sacoma-Colom. Ferdynand był świadomy, że ojciec zmienił nazwisko, ale nie zdawał sobie sprawy, jakie miał korzenie. O przodkach wiedział, że „byli ludźmi zacnymi i dopiero wskutek wojen (…) w ubóstwo i niedostatek popadli”. Podobnie można odebrać słowa kronikarza Bartolomé de Las Casasa – którego ojciec towarzyszył admirałowi w drugiej wyprawie – że rodzice żeglarza byli „ludźmi szlachetnie urodzonymi, swego czasu zamożnymi, którzy musieli się trudnić handlem morskim i z tego utrzymywać”. Pasuje to do historii Jana Paleologa Dishypatosa oraz Marii Sacoma-Colom. Niestety, historycy nie wiedzą, co stało się z nimi na Chios, tam ślad się urywa. Kolumb natomiast opuścił wyspę i przystał do żeglarza, który – jak się okazuje – również pochodził z bizantyjskiej rodziny. Ferdynand napisał w „Dziejach…”, że po opuszczeniu Chios jego ojciec znalazł się pod opieką pewnego męża „znakomitego imienia i rodu, nazwiskiem Colombo”. Na tego żeglarza, z którym Kolumb długo pływał, „mówiono »Colombo junior« dla zaznaczenia różnicy między nim a inszym Colombem, który wcześniej sławny był na morzach”. Uporządkujmy tych żeglarzy o podobnych nazwiskach i przydomkach. Mamy ich trzech: Kolumba, jego protektora „Colombo juniora” i starszego od tegoż „seniora”… Dziś można stwierdzić, że „juniorem” był niejaki Jerzy Grek, a właściwie Jerzy Paleolog de Bissipat. To krewny odkrywcy Ameryki, bo Bissipat jest zgalicyzowaną wersją greckiego nazwiska Dishypatos. Przydomek „Colombo junior” zyskał jednak prawdopodobnie nie przez jakieś związki z rodziną Colom, a za sprawą swego druha – francuskiego korsarza Guillaume’a de Casenove’a, u którego służył w randze porucznika. Francuz używał przydomka „Coullon”, od nazwy jednego ze swych statków – „Colomb” (po francusku „gołąb”). Korsarz „Coullon/Colomb” oraz jego druh--podwładny trzymali się razem. Tak francuski dowódca mógł stać się dla obserwatorów „Colombo seniorem”, zaś porucznik Grek – „Colombo juniorem”. Kolumb, czyli Colom/Colon, pasował do tego grona jak ulał. Jako krewny Jerzego Greka mógł liczyć na jego pomoc. Poza tym identyfikacja z bizantyjskim rodem nadaje nowego znaczenia zapisanej przez Ferdynanda myśli odkrywcy Ameryki: „nie jestem ci ja pierwszym admirałem w mojej familii”. Ponieważ miałby wówczas wśród przodków takich wielkich żeglarzy jak Jerzy Paleolog (dowodzący flotą bizantyjską pod koniec XII w.), Emmanuel Paleolog (w 1410 r. pokonał turecką flotę), Messih-Pashas Paleolog (przeszedł na islam, zostając admirałem we flocie tureckiej) czy Dimitrios Laskarys Leontaris (który pozostawał w służbie cesarza Manuela II Paleologa). Taki rodowód i losy Kolumba wyjaśniałyby, dlaczego w 1472 r. – na dwadzieścia lat przed odkryciem Nowego Świata – z jego usług skorzystał francuski król René Andegaweński. „Jednego razu zdarzyło się, że król René – przyznawał Kolumb, cytowany przez syna w „Dziejach…” – wyprawił mię był do Tunisu, abym położył areszt na galeasie Fernandina”. Zdobycie wrogiego statku nie wydaje się misją dla jakiegoś potomka biedaka z Genui! W XV w. kariera w amerykańskim stylu „od pucybuta do milionera” była możliwa (choćby za zasługi na polu bitwy), ale Kolumb wyskakuje dosłownie jak królik z kapelusza magika. Niczego jeszcze nie dokonał, a jest przyjmowany przez króla Francji, a niedługo później na dworach władców z Półwyspu Iberyjskiego! To tak, jakby dzisiaj jakiś przeciętny Amerykanin dostał się do Białego Domu przed oblicze Baracka Obamy, proponując mu zasiedlenie bieguna. Krzysztof Kolumb na okręcie Santa Maria. Przez wiele lat Kolumba uważano za europejskiego odkrywcę Ameryki. Historycy są już jednak pewni, że wcześniej stopę na amerykańskiej ziemi postawili wikingowie. fot. GraphicaArtis/Contributor/Getty Images A gdyby Kolumb tylko popuszczał wodze wyobraźni we wspomnieniach, to w jaki sposób w 1487 r. udałoby mu się wżenić w jedną z najznaczniejszych rodzin Portugalii – Bragança-Norona? Gdyby doszło do tego małżeństwa po odkryciu Ameryki, można by zrozumieć mezalians arystokratki z synem tkacza z Genui. Ale to było 5 lat przed zakończoną sukcesem pierwszą wyprawą do Nowego Świata! Tylko dobre pochodzenie Kolumba – np. więzy krwi z ostatnim cesarzem Bizancjum, ujawnione wybrance i jej rodzinie w najskrytszej tajemnicy – wyjaśniają także tę zagadkę. FAŁSZYWKA? Dokument, w którym Kolumb jeden jedyny raz przyznaje, że urodził się w Genui, nie jest oryginałem. Prawdopodobnie to odpis „testamentu”, rzekomo sporządzonego przez Kolumba w Sewilli w 1498 r. Na kopii tej próżno jednak szukać nazwiska notariusza, a przecież przy spadku po żeglarzu w grę wchodziła fortuna! Tymczasem nikt nie poświadczył zgodności kopii z oryginałem. Nie ma nawet podpisu „Christoferens”, lecz „El Almirante” (Admirał). A jak zauważa badacz Manuel Rosa, Kolumb zawsze bardzo troszczył się o formalności prawne. Wniosek nasuwa się jeden: „testament” został przez kogoś sfabrykowany, aby podtrzymać nieistniejące związki między Kolumbem a Genuą, gdy rozpoczęła się gra o spadek po żeglarzu. Na bizantyjskie korzenie Kolumba może wskazywać też fakt, że podczas wyprawy do Ameryki pomiarów dokonywał pewną – jak się wyraził – „sekretną metodą”. Długo nikt nie zainteresował się tym, co miał na myśli. Potem zakładano, że po prostu prowadził podwójne obliczenie przebytej odległości: jedno prawdziwe na swój użytek, drugie fałszywe dla załogi – aby nie przerazić ludzi, że odpłynęli tak daleko od lądu. Ot i cały sekret. Ponieważ jednak przesadnie oceniał szybkość swoich statków, jego „fałszywe” dane były bliższe rzeczywistości niźli dane „rzeczywiste” – przynajmniej zdaniem biografów żeglarza. Po skontrolowaniu prawdziwego dziennika I wyprawy stwierdzono, że obliczenia Kolumba dotyczące przebytych odległości były przesadzone przeciętnie o 9 proc. Pomyłka? Niekoniecznie. Jeśli bowiem założymy, że Kolumb nie używał powszechnej wtedy mili rzymskiej (1480 m), ale wykorzystywał milę grecką (1388 m) – wtedy jego obliczenia okażą się prawidłowe! A posługiwanie się taką miarą przez nawigatora wywodzącego się z greckiego środowiska żeglarskiego jest logiczne. W wiekach średnich zresztą w kwestii miar panowało spore zamieszanie i dowolność. Oto jeden z wielu przykładów. Według Giovanniego da Uzzano i jego „La pratica della mercatura” z 1442 r., 4 małe mile morskie stanowią leguę, która liczyła zatem 4800–5000 m. Jednak według powszechnej opinii legua (leuca – lieu) w czasie wielkich odkryć liczyła 5920 m i składała się z 4 mil rzymskich po 1480 m. Jeżeli Kolumb zakładał, że ktoś jego milę grecką weźmie za milę katalońską (wszak płynął pod banderą hiszpańską), to w ten sposób dodatkowo celowo zagmatwałby drogę do Nowego Świata. Dzięki temu asekurował się nie tylko na wypadek, gdyby dziennik wpadł w niepowołane ręce (np. Portugalczyków), lecz także zabezpieczał swoją pozycję na dworze kapryśnych władców Hiszpanii. Co ciekawe, Kolumb niekiedy zamieszczał notatki na marginesach czytanych ksiąg po grecku (rzekomo „ojczystym” językiem włoskim nie posługiwał się nawet w korespondencji z bratem, choć wówczas używano go do tego celu). I również na greckie pochodzenie odkrywcy wskazuje sposób, w jaki się podpisywał. Otóż Kolumb w wielu listach na dole, po prawej stronie kartki, stawiał grecką literę X. Mogła oznaczać wyspę Chios – w greckiej pisowni Xio. Nie był to skrót od imienia Krzysztof, ponieważ je zapisywał w inny dziwny sposób, jak rebus. : Xpo FERENS./ To łacińsko-grecka kombinacja, którą można odczytać jako Christoferens Kolon. Pierwszy człon to udziwniona forma zapisu imienia Krzysztof. Podkreśla, że oznacza ono „niosący Chrystusa”. Święty Krzysztof przeniósł małego Jezusa przez rzekę – być może Kolumb uważał za swoją misję przeniesienie chrześcijańskiej wiary przez ocean. Drugi człon rebusu, nazwisko po matce, wyrażają obustronnie umieszczane znaki interpunkcyjne – symbole dwukropka i kropki z ukośnikiem, po grecku nazywane kolon. Kim był Krzysztof Kolumb? Odkrywca świadomie ukrywał swoją prawdziwą tożsamość. Potwierdza to jego syn: „Pan nasz chciał, by (…) ojczyzna Admirała i jego pochodzenie były o tyle mniej pewne i znane, o ile bardziej zasłużona i zaszczycona tym wszystkim, co się jej za tak wspaniałe czyny należało, była jego osoba”. Wniosek? Kolumb nie udawał Greka, on nim był."
"Śmierć niejedno ma imię. Przekonali się o tym znani, wielcy i lubiani",https://www.national-geographic.pl/artykul/dziwna-i-nieoczekiwana-smierc,Paweł Pizuński,"['Ludzie', 'Historia']","Nie wiemy kiedy, gdzie i jak umrzemy. Chyba że ktoś zaplanuje swoją śmierć. Tak zrobił pewien Francuz, Jacques Le Fevrier. Miał dość życia i postanowił się zabić. Wszystko przygotował bardzo starannie. Stanął nad brzegiem urwiska, założył sobie pętlę na szyję, sznur przymocował do wznoszącej się nad brzegiem skały, po czym zażył truciznę. Nie skoczył od razu. Wcześniej podpalił na sobie ubranie i przyłożył do skroni pistolet. Wystrzelił, gdy rzucił się w dół. Ale miał pecha. Wystrzelona z pistoletu kula przecięła sznur, na którym zamierzał się powiesić i samobójca wpadł do morza. Płonące ubranie zgasło, zalewająca usta woda sprawiła, że zwymiotował truciznę, a na koniec tonącego mężczyznę dostrzegł rybak i pospieszył z pomocą. Pechowego samobójcę wyciągnięto na brzeg i odwieziono do szpitala, gdzie… zmarł z wyziębienia. Le Fevrier osiągnął swój cel, jednak pośmiertnie nominowany został do nagrody Darwina i dziś figuruje tam obok takich postaci jak James Burns z Alamo. Jadąc ciężarówką usłyszał on dziwny hałas wydobywający się spod podwozia. Zaniepokojony, postanowił sprawdzić, co się dzieje, ale zrobił to w sposób nietuzinkowy. Nie zatrzymał samochodu i nie wyłączył silnika, lecz poprosił siedzącego obok kolegę, by przytrzymał kierownicę. Sam opuścił kabinę i zajrzał pod podwozie. Żywy stamtąd nie wyszedł. Ubranie wkręciło mu się w wał napędowy i zginął... Dziwnym trafem bezsensowne, absurdalne i spektakularne przyczyny zgonów nader często przytrafiają się ludziom szeroko pojętej sztuki. Oto Joseph Hennell, niski 40-letni mężczyzna, który przed I wojną światową występował w wodewilach przebrany za kobietę. W tamtych czasach często spotykało się aktorów tego typu, ale Hennell chciał być jedynym swego rodzaju. Na głowę zakładał ufryzowaną perukę, na nogi pończochy i buty z cholewą do pół łydki, a do tego długą suknię i mocno opinający talię gorset. W takim właśnie stroju pojawił się też 3 listopada 1912 r. na deskach teatru w Saint Louis. Zasłabł jednak w trakcie przedstawienia i zmarł trzy godziny później. Okazało się, że zabił go... gorset. Robił to po cichu, stopniowo, od wielu lat. Z początku gorset Hennellowi zbytnio nie szkodził. Problemy pojawiły się, gdy w miarę upływu lat aktor zaczął tyć. By prezentować się dobrze na scenie gorset wiązał coraz ciaśniej. Lekarze i przyjaciele przestrzegali, że może to spowodować schorzenia nerek, a nawet apopleksję. Hennell nie słuchał i stało się. Poległ na ołtarzu sztuki. Nie był jednak jedyny. Podobny los spotkał amerykańską aktorkę Jean Harlow. Tyle że nie gorset ją zabił, lecz chemia. Jean trafiła do filmu przez przypadek. W 1928 r. zagrała epizod w niemym filmie „Honor Bound”, później było kilka drobnych ról i już dwa lata później Jean stała się gwiazdą. Choć według krytyków talentem nie grzeszyła, to jednak poza urodą Harlow miała ważny atut: platynowe blond włosy. Zapewniała, że dostała je od natury, ale nie była to prawda. Jean Harlow została gwiazdą Hollywood dzięki swoim platynowym włosom. Ale to prawdopodobnie właśnie ich farbowanie doprowadziło aktorkę do przedwczesnej śmierci / fot. Getty Images Platynowe włosy zawdzięczała Jean zabiegom zatrudnionego przez wytwórnię filmową stylisty Alfreda Pagano. Raz w tygodniu pokrywał on jej włosy miksturą złożoną z nadtlenku wodoru, amoniaku, wybielacza Clorox i płatków mydlanych. Efekt był piorunujący. Po sukcesie filmu „Platynowa blondynka” Harlow stała się najpopularniejszą aktorką Hollywoodu i w USA nastała moda na blond piękności. Jak grzyby po deszczu zaczęły wyrastać kluby „platynowych blondynek”. A gdy producent filmowy Hughes ufundował nagrodę dla kobiety, która nada swej fryzurze barwę zbliżoną do koloru włosów aktorki, panie zaczęły farbować się na potęgę. Skutek był zwykle fatalny. Włosy wypadały garściami, wiele kobiet wyłysiało. Ale najwyższą cenę zapłaciła sama Jean. 29 maja 1937 r. zasłabła na planie filmu „Saratoga”. Przywołany lekarz wyczuł w jej oddechu zapach amoniaku, stwierdził obrzęk warg i języka. Diagnoza brzmiała jak wyrok. W tamtych czasach mocznica była chorobą nieuleczalną. Przebyta w dzieciństwie szkarlatyna, liczne przygody z alkoholem, a nade wszystko zabiegi wybielania włosów odbiły się czkawką na nerkach aktorki. Zmarła 7 czerwca 1937 r. w wieku zaledwie 26 lat. Inną gwiazdą, która sobie zaszkodziła był Bruce Lee. Zasłynął rolą w „Wejściu smoka”. Tyle że prawdziwej sławy nawet nie spróbował. Zmarł sześć dni przed premierą filmu, choć trzeba przyznać, że miał szczęście do dużego ekranu. Swą pierwszą rolę zagrał już jako trzymiesięczne dziecko w filmie „Kobieta w złotej bramie”, grał też w wieku 5 i 8 lat. Później było gorzej. Młodość upłynęła mu pod znakiem bójek ulicznych i sportu. Od filmu bardziej interesowało go kung-fu oraz boks. Skończyłby pewno w którymś z gangów Hongkongu. Na szczęście jednak wyemigrował do USA i tam ustatkował się. Zrobił studia, otworzył szkołę kung-fu i wkrótce film się o niego upomniał. W 1965 r. zagrał w serialu „Zielony szerszeń” i po kilku latach stał się gwiazdą. Nie w USA, bo tam znany był bardziej jako trener przysposabiający znanych aktorów do scen walki, lecz w Hongkongu. Główną rolę w filmie „Wejście smoka” zaproponowano mu w 1973 r., gdy miał zaledwie 33 lata. Wielka kariera leżała u jego stóp. Zmarł jednak krótko po zakończeniu zdjęć. Natychmiast pojawiły się teorie spiskowe. Mówiono, że Lee zginął od „ciosu wibrującej pięści” zadanego mu przez mnichów z Shaolin. Plotkowano, że zabiła go chińska mafia, mówiono o klątwie ciążącej na jego rodzinie i o tym, że Bruce nie zginął, lecz ukrył się przed prześladowcami. Podobnie absurdalne teorie krążą do dziś, a tymczasem wyjaśnienie może być proste. Przedstawił je niedawno pewien biograf aktora. Bruce Lee od młodości miał problemy z nadmierną potliwością. A ponieważ pot i owłosienie pod pachami źle prezentowały się na ekranie, postanowił dać sobie wyciąć gruczoły potowe pod pachą. Bruce Lee tak bardzo chciał dobrze wyglądać na ekranie, że kazał sobie usunąć gruczoły potowe. Właśnie to mogło go zabić / fot. Getty Images Zaburzyło to w jego ciele naturalny sposób regulacji temperatury, a warunki, w jakich kręcono „Wejście smoka”, dopełniły reszty. Zdjęcia w Hongkongu trwały od lutego do kwietnia 1973 r. przy temperaturze powietrza przekraczającej 26 stopni i wilgotności 93 proc. W połączeniu z intensywnym wysiłkiem fizycznym dało to fatalny efekt. Lee schudł 10 kg, a później przyszły ataki migreny.  Pierwsze symptomy jego problemów ze zdrowiem pojawiły się 10 maja 1973 r. Lee podkładał wtedy dialogi do kolejnego filmu, a ponieważ warunki panujące na zewnątrz studia źle wpływały na dźwięk, wyłączono klimatyzację. W pewnym momencie Bruce (który zażył na dodatek trochę chińskiego haszyszu) przewrócił się, doznał drgawek i zaczął się dusić. Odwieziono go do szpitala. Choć jeden z lekarzy zdiagnozował obrzęk mózgu, nikt, łącznie z aktorem, zbytnio się tym nie przejął. Po wyjściu ze szpitala Lee wrócił do pracy, by ukończyć „Grę śmierci”, ale nie zdążył. 20 lipca odwiedził aktorkę Betty Ting Pei w jej mieszkaniu i tam źle się poczuł. Położył się na krótką drzemkę, jednakże już się nie obudził. Zmarł na obrzęk mózgu, zanim przyjechała karetka. Bruce Lee zmarł nie doczekawszy sławy, ale za to Isadora Duncan zaznała jej aż w nadmiarze. Zrewolucjonizowała taniec, a życie dało jej wszystko, co ma do zaoferowania – łącznie z niedostatkiem, upokorzeniami, goryczą porażek i tragediami osobistymi. Dziwnym trafem największe nieszczęścia dotknęły ją z powodu samochodów. Dotkliwy cios spadł na nią już 9 kwietnia 1913 r. Tuż po przyjeździe do Neuilly Isadora wysiadła z samochodu, niania zaś wraz z dwójką dzieci tancerki ruszyły dalej w stronę Wersalu. Ujechali jakieś 100 metrów, zatrzymali się, by przepuścić jadący z naprzeciwka pojazd, a ponieważ zgasł silnik, kierowca wysiadł, by uruchomić go za pomocą korby. Z roztargnienia zapomniał zaciągnąć hamulec i stojący na zboczu pagórka samochód ruszył w stronę płynącej nieopodal Sekwany. Nikt, kto znajdowali się wewnątrz, nie przeżył. Utonęła zarówno niania, jak i dwójka dzieci Isadory. Pomimo tego nieszczęścia oraz kilku wypadków samochodowych Isadora nadal uwielbiała pojazdy. Chciała się nawet nauczyć prowadzić auto. Dlatego 14 września 1927 r. umówiła się na przejażdżkę z 32-letnim mechanikiem Benoito Falchettim. Do wypadku doszło wieczorem w Nicei, na promenadzie des Anglais. Tuż po spotkaniu z dziennikarką Mary Desti Parks obie zajęły miejsce na tylnym siedzeniu luksusowego kabrioletu Amilcar CGSS. Światowej sławy tancerkę Isadorę Duncan zgubiła miłość do aut. W koła jadącego samochodu wkręcił się długi szal artystki / fot. Getty Images Duncan miała owinięty wokół szyi długi, jedwabny szal, ponoć barwy czerwonej. Kolor ten symbolizował jej poglądy. Isadora była feministką, darwinistką i komunistką. Popierała też rządzących w Rosji bolszewików, choć i oni, jak się wyraziła, byli dla niej „zbyt burżuazyjni”. Kierowca ruszył, lecz przejechał ledwie 20 metrów, gdy rozległ się krzyk Mary Desti. Falchetti zatrzymał pojazd, ale Duncan w nim nie było. Okazało się że jej długi szal wkręcił się w oś tylnego koła, złamał kark i wyrwał z samochodu. Gdy się zatrzymali, tancerka leżała na bruku z głową zakleszczoną między błotnikiem a podwoziem. Zmarła tuż po tym, jak ją uwolniono. Tancerkę zabiło zamiłowanie do aut, które były dla niej symbolem prestiżu i wolności, o jakiej marzyła. Poeta i pisarz Ödön von Horwath przeciwnie. Nie przepadał za nowinkami technicznymi, a samochodów i wind bał się bardziej niż narodowych socjalistów, przed którymi uciekł najpierw z Niemiec, a później z Austrii. Po części to niechęć do techniki go zgubiła. Wieczorem 1 czerwca 1938 r. wracał ze spotkania z filmowcem Robertem Siodmakiem. Żona reżysera chciała podwieźć go do hotelu, w którym się zatrzymał, ale uprzejmie odmówił. Oświadczył, że pójdzie pieszo, choć pogoda w Paryżu była fatalna. Padało i wiało, a mimo to pisarz był w doskonałym nastroju. Siodmak chciał przenieść na ekran jego powieść „Młodość bez Boga”, a to zwiastowało koniec niedostatków. W swej naiwności sądził, że właśnie spełniła się przepowiednia pewnej wróżbitki, która przepowiedziała mu, że w Paryżu przeżyje przygodę swego życia. Pomylił się. Gdy skręcił na Pola Elizejskie, rozpętała się burza, jakiej od dawna tu nie widziano. Trzaskały pioruny, wiatr zginał drzewa i w pewnym momencie oderwał się konar starego platana. Pech chciał, że spadając uderzył Ödöna w tył głowy. Pisarz stracił przytomność i choć uprzejmi przechodnie natychmiast przewieźli go do szpitala, to jednak lekarze nie byli w stanie mu pomóc. Zmarł, a pewno żyłby, gdyby skorzystał z oferowanej mu darmowej podwózki. Temu, że Horvath bał się wind i aut, trudno się dziwić. Technika bywa wszak zawodna i często zabija nawet swych twórców. Na przykład superwynalzaca Sylvester Roper. Konstruował maszyny do szycia i silniki parowe, a w końcu wziął się za samochody i motocykle. Zmarł 1 czerwca 1896 r. na atak serca w wieku 73 lat, gdy skonstruowanym przez siebie motorowerem rozpędził się do prędkości 60 km na godzinę. Podobny los spotkał setki lat wcześniej, około 1008 r., uczonego islamskiego Ismaila ibn Hammada al-Jawhariego. Chciał wypróbować wynaleziony przez siebie dwuskrzydłowy szybowiec. Wszedł więc na dach meczetu w Nishapurze i skoczył. Próba nie powiodła się. Al-Jawhari zginął. Podobnie Jean-François de Rozier, jeden z pionierów baloniarstwa. W czerwcu 1785 r. chciał przelecieć nad kanałem La Manche, ale powłoka jego wypełnionego wodorem balonu rozdarła się i wynalazca spadł z wysokości 500 m. Równie tragiczny upadek zaliczył konstruktor pierwszego szybowca Otto Lilienthal, tyle że on spadł z 15 m. Wielu wynalazców skończyło podobnie, ale żaden tak spektakularnie jak pewien austriacki krawiec. Jeśli Lilienthala inspirowały ptaki, to Franz Reichelt chciał naśladować nietoperze. Ponieważ samolot i szybowiec zostały już wynalezione, postanowił skonstruować spadochron. Miał ku temu motywację. Aeroklub francuski oferował właśnie 10 tys. franków temu, kto stworzy przyrząd, który zapewni ratunek załodze samolotu, gdy ten zawiedzie w czasie lotu. Warunek by jeden. Przyrząd nie mógł ważyć więcej niż 25 kg i miał mieścić się w kabinie szybowca. Reichelt zabrał się do pracy i już pod koniec 1910 r. opracował prototyp. Do jego budowy użył materiałów, które miał pod ręką w swym warsztacie krawieckim w Paryżu. Było to głównie płótno i różnego rodzaju gumki do pantalonów, za pomocą których przymocowywał coś w rodzaju kapoty do rąk, nóg i tułowia. Wynalazek testował na manekinach, które miał w pracowni. Owijał je w swój spadochron i zrzucał z piątego piętra kamienicy. Gdy stwierdził, że efekt jest zadowalający, spróbował sam. Skoczył kilka razy z wysokości 10 m na stertę siana, a gdy się poturbował, uznał, że lepszy skutek uzyska spadając z większej wysokości. Dlatego spisał testament, ogłosił w prasie, że wynalazł spadochron i zapowiedział, że 4 lutego 1912 r. wypróbuje go, skacząc z wieży Eiffa. Mimo panującego wtedy mrozu, próbę Reichelta śledziło wiele osób. Zeszli się dziennikarze, a jeden zarejestrował wszystko na filmie. Widać na nim jak śmiałek wspina się na pierwszy taras budowli, zakłada swój uniform i staje przy balustradzie. Jedynie strażnik wieży Eiffla próbował go powstrzymać, ale krawiec nie słuchał. Skoczył z wysokości 58 m i wbił się w bruk na głębokość 15 cm... Zapoznawszy się z pechowymi spotkaniami artystów, wynalazców i pisarzy ze śmiercią, nabrać można przekonania, że najbezpieczniej jest w domu, we własnym łóżku. Czyżby? To właśnie w domowych pieleszach umiera większość ludzi i to nierzadko w bardzo dziwny sposób. Okoliczności takiej śmierci bywają jeszcze bardziej spektakularne, gdy dzieli się łóżko z młodą, pełną wigoru osobą, mając słabe serce i więcej niż pięćdziesiąt lat na karku. To właśnie tak skończył swój doczesny żywot siódmy z kolei prezydent Francji. Felix Faure pochodził z ludu. Za młodu pracował w wytwórni skór, później został kupcem, dorobił się majątku. W 1895 r., w wieku 54 lat, został prezydentem. 28 lat młodszą panią Steinheil poznał w 1897 r. i jakiś czas potem zostali kochankami. Ona dawała mu swą młodość i aż nazbyt duży temperament, on zaś zlecał jej mężowi malowanie obrazów, za które płacili francuscy podatnicy. Spotykali się zwykle w Pałacu Elizejskim na tzw. herbatkach i to właśnie podczas jednej z nich prezydent nagle poważnie zaniemógł. Kiedy francuski prezydent Faure zmarł wskutek igraszek z kochanką, prasa pisała, że „życie miał wprawdzie bezbarwne, ale jaką piękną śmierć” / fot. Getty Images 16 lutego 1899 r. pani Steinheil przyszła do pałacu około godz. 17. Faure przyjął ją w saloniku niebieskim i z początku wszystko przebiegało normalnie. W pokoju panowała cisza, gdy nagle przerwał ją kobiecy krzyk. Zaalarmowana służba wbiegła do pokoju i zobaczyła prezydenta z panią Steinheil w niedwuznacznej pozycji. On leżał na sofie z opuszczonymi spodniami i dyszał ciężko, ona zaś krzyczała, próbując uwolnić włosy z jego dłoni."
"Japońscy naukowcy stworzyli elektroniczne pałeczki, które stymulują słony smak",https://www.national-geographic.pl/traveler/artykul/japonscy-naukowcy-stworzyli-elektroniczne-paleczki-ktore-stymuluja-slony-smak-220419032854,Unknown,"['Smaki \\u015bwiata', 'Odkrycia']","W wielu krajach Azji Wschodniej pałeczki wciąż są podstawowym elementem zastawy stołowej. Globalizacja sprawiła, że większość świata zasmakowała w klasykach kuchni orientalnej. Nie wyobrażamy sobie przecież jedzenia ramenu, sushi lub zupy pho inaczej niż tymi tradycyjnymi azjatyckimi sztućcami. I chociaż niektórym kuchnia kojarzy się z nowymi doświadczeniami, różnorodnością smaków i aromatów oraz poszerzaniem swoich kulinarnych horyzontów, dla innych może być pasmem codziennych wyrzeczeń. Bardzo często ze względów zdrowotnych musimy rezygnować z ulubionych dań. Japońscy naukowcy postanowili wyjść tej drugiej grupie naprzeciw. Zaprojektowali elektroniczne pałeczki, które imitują i wzmacniają słony smak potraw. Za innowacyjny projekt odpowiada Homei Miyatashita, profesor Uniwersytetu Meiji, który współpracował z badaczami z firmy Kirin Holdings Co. Urządzenie zostało zaprojektowane w taki sposób, aby pałeczki uwydatniały smak potrawy za pomocą stymulacji elektrycznej oraz minikomputera wbudowanego w opaskę, którą należy założyć na nadgarstek. Urządzenie wykorzystuje słaby prąd elektryczny, aby poprzez pałeczki, stymulować jony sodu z pożywienia do ust. W ten sposób w naszych kubkach smakowych wytwarza się słony smak, który, jak twierdzą naukowcy, zwiększa się o 1,5 raza. Światowa Organizacja Zdrowia określiła, że bezpieczny poziom spożycia tej przyprawy wynosi 5 gramów dziennie. To mniej więcej jedna płaska łyżeczka. Japończycy spożywają średnio ok. 10 gramów soli dziennie. Polacy przekraczają normę WHO aż trzykrotnie… Mało kto wyobraża sobie obiad bez soli. To tak naprawdę najpopularniejsza przyprawa, która znajduje się chyba w każdym domu. Niestety, nadmiar chlorku sodu w dużym stopniu szkodzi naszemu organizmowi. Sód zawarta w soli zatrzymuje wodę w organizmie, co powoduje, że w naszej krwi znacznie wzrasta ciśnienie. Osoby, które jej nadużywają, są narażone na szereg groźnych chorób. Eksperci alarmują, że nadmiar soli może mieć znaczny wpływ na rozwój m.in. osteoporozy, raka żołądka, chorób nerek oraz otyłości i nadciśnienia. Co więcej, badania pokazują, że dieta bogata w sól może być przyczyną demencji, czyli poważną chorobę mózgu, która powoduje długoterminowe i postępujące obliżenie zdolności myślenia i zapamiętywania. Schorzenie, które zwane jest również otępieniem, bardzo często uniemożliwia samodzielne życie. Ai Sato, naukowiec z Kirin Holdings Co. przyznaje, że należy podejmować wszelkie kroki, aby w jak największym stopniu ograniczyć ryzyko zachorowania. W tym celu musimy radykalnie ograniczyć ilość spożywanej soli. – ograniczenie spożywania naszych ulubionych potraw, często wiąże się z przykrymi doświadczeniami."
Piramida Cheopsa zostanie przeskanowana kosmicznymi promieniami. Czy poznamy prawdę o tajemniczych komnatach?,https://www.national-geographic.pl/artykul/piramida-cheopsa-zostanie-przeskanowana-czy-poznamy-prawde-o-tajemniczych-komnatach-220302014844,Unknown,"['Nauka', 'Odkrycia']","Piramida Cheopsa to nie tylko symbol cywilizacji egipskiej, ale też jedna z największych i najtrwalszych budowali, jaka kiedykolwiek została stworzona przez ludzi. Od pozostałych siedmiu cudów świata starożytnego odróżnia się tym, że jest stosunkowo nienaruszona. Wnętrza słynnej piramidy, a przynajmniej ich część, są dobrze znane i zbadane. Na przestrzeni lat archeolodzy opracowali mapę komór i przejść, również podziemnych. Wiadomo na przykład, że Komnata Króla znajduje się w centrum piramidy. Coraz częściej mówi się też o innych, tajemniczych pomieszczeniach. Ciekawość ludzka i postęp w nauce umożliwiają kolejne badania wnętrz Piramidy Cheopsa. Tym razem naukowcy zeskanują ją, wykorzystując promieniowanie kosmiczne. Mają nadzieję, że dzięki temu uda im się w pełni odtworzyć środek budowli. Piramida Cheopsa została zbudowana około 2560 lat p.n.e. / fot. Bruce Yuanyue Bi/Getty Images Piramida Cheopsa jest skanowana już od kilkudziesięciu lat. Już pod koniec lat 60. XX w., amerykański fizyk Luis Alvarez i jego zespół wykorzystali tzw. radiografię mionową. W sumie naukowcy zbadali 19 proc. wnętrza piramidy i nie trafili na żadne nieznane do tej pory komory. W latach 2016-17 ekipa ScanPyramids ponownie przeskanowała piramidę metodą radiografii mionowej oraz termografii w podczerwieni. Wówczas badacze odkryli, że nad Wielką Galerią znajduje się pusta przestrzeń. Ta wiadomość na nowo zelektryzowała poszukiwaczy tajemniczych komnat. Miony to cząstki elementarne podobne do elektronów. Rozpadają się w ciągu zaledwie kilku mikrosekund lub milionowych części sekundy, ale poruszają się z prędkością zbliżoną do światła. Dzięki temu przed rozpadem wnikają głęboko w różne struktury. Skąd biorą się miony? Są one efektem promieniowania docierającego do Ziemi z odległego kosmosu. Promieniowanie kosmiczne emituje Słońce i wybuchy supernowych. Wówczas cząstki przemieszczają się w każdym kierunku z prędkościami zbliżonymi do prędkości światła, zderzając z atomami tlenu i azotu w ziemskiej atmosferze.  – Kiedy wysokoenergetyczna cząstka promieniowania kosmicznego wpada w zewnętrzne warstwy atmosfery, powstaje cały strumień cząstek – wyjaśnia prof. Ralf Kaiser, fizyk z Uniwersytetu Glasgow. – Większość z nich zatrzymuje się w atmosferze, jednak część dociera do powierzchni Ziemi. Najczęściej są to miony. Planowana misja naukowa Explore the Great Pyramid (EGP) ma wykazać, czy w Piramidzie Cheopsa rzeczywiście są ukryte pomieszczenia. Badacze ponownie wykorzystają radiografię mionową. Podkreślają jednak, że ich detektory będą 100 razy silniejsze niż poprzednie. Detektory mają zostać zamontowane w różnych pozycjach na zewnątrz Piramidy Cheopsa. Każdy z nich mierzy 12 m długości, 2,4 m szerokości i 2,9 m wysokości. Egiptolodzy szacują, że budowa Piramidy Cheopsa trwała 20 lat. / fot. Reinhard Dirscherl/Getty Images Głównym celem badania jest przeprowadzenie szczegółowej analizy struktury wewnętrznej piramidy. Naukowcy chcą też odpowiedzieć na pytania dotyczące technik budowlanych. Szacuje się, że skanowanie potrwa około dwóch lat. W ramach przygotowań przeprowadzane są symulacje. Badaczom zależy na tym, żeby połączyć wszystkie miony na jednym obrazie. W przeciwnym razie nie otrzymają trójwymiarowej perspektywy. Odkrycie wielkiej pustki w Piramidzie Cheopsa wywołało niemałe kontrowersje w środowisku naukowym. Niektórzy, tak jak Zahi Hawass, jeden z najbardziej znanych egiptologów na świecie, twierdzą, że wyniki badań sprzed pięciu lat nie wnoszą nic nowego. Większość naukowców docenia jednak odkrycie zespołu ScanPyramids."
Każdemu z nich należy się szczęście. Dzieci całego świata na fotografiach czytelników NG [GALERIA],https://www.national-geographic.pl/artykul/dzieci-na-dzien-dziecka-galeria,Unknown,['Ludzie'],"Dzień Dziecka jest obchodzony niemal na całym świecie od 1955 r. Co prawda nie we wszystkich krajach dzieciaki mogą cieszyć się beztroskim dzieciństwem, ale 1 czerwca to wyjątkowa data i wtedy każde dziecko – duże i małe – powinno mieć na twarzy duży uśmiech. Pomimo tego, że w ciągu ostatnich kilkudziesięciu lat staliśmy się globalną wioską, pewne różnice w społeczeństwie nadal są mocno wyraźne. Widać je zwłaszcza między rozwiniętymi krajami europejskimi a państwami w Afryce czy Azji, które dopiero się rozwijają. Warto jednak zauważyć, że zdjęcia przedstawiające dzieci żyjące w skrajnym ubóstwie nie zawsze są odzwierciedleniem rzeczywistości. Często to tylko wycinek prawdy, mający działać na nasze sumienie i wyobraźnię. Podobne obrazki przynoszą więcej szkody niż korzyści, utrwalając stereotypy, a tym samym pogłębiając podziały na świecie. To, co w Europie uchodzi za szczęśliwe dzieciństwo, na innych kontynentach może być odebrane zupełnie inaczej. Dzieci mają bardzo bogatą wyobraźnię i do szczęścia nie potrzeba im mnóstwa elektronicznych zabawek czy najdroższych słodyczy. To oczywiście nie zmienia faktu, że dzieci na całym świecie mają swoje ulubione słodkie przekąski. Najważniejsze jest jednak poczucie bezpieczeństwa, bycie kochanym oraz przestrzeń do zabawy i popełniania błędów. Dzień Dziecka na świecie przybiera różne formy, bo dzieci są różne, o czym przypomina galeria na górze artykułu. Różnimy się nie tylko urodą czy odcieniem skóry, ale też codziennymi obowiązkami i ulubionymi zabawami – często jest to determinowane przez miejsce, w którym przychodzimy na świat. 1 czerwca, czyli Dzień Dziecka może być świetną okazją do porozmawiania z pociechami o tym, jak wygląda życie ich rówieśników w innych krajach. Kto wie, może w ten sposób rodzicom uda się zaszczepić w dzieciach jeszcze większą ciekawość świata i pasję do podróży. W rozwijaniu tych zainteresowań na pewno pomogą książki dla małych podróżników i nie tylko. Bez pokoju nie ma szczęśliwego dzieciństwa. Niestety, wojna dotyka miliony dzieci na całym świecie. Od kilku miesięcy w Europie najgłośniej jest oczywiście o wojnie w Ukrainie. Najmłodsi uchodźcy uciekają z rodzicami z ojczyzny przed rosyjską inwazją. Wojna toczy się też w innych miejscach na świecie. I są to nie tylko wymieniane najczęściej Syria czy Afganistan, ale też między innymi Mozambik. W Afryce i Azji toczy się wiele krwawych konfliktów wewnętrznych. Część rodzin z miejsc dotkniętych konfliktami zbrojnymi znalazła schronienie w Polsce. Najwięcej jest ich w dużych miastach. Każdy z nas może przyczynić się do tego, aby zbliżający się Dzień Dziecka dla maluchów uciekających przed wojną był możliwe najbardziej szczęśliwy. Uchodźcom, nie tylko z Ukrainy, pomocy udzielają liczne grupy wolontariackie czy wspólnoty wyznaniowe. Chętni organizują się też w grupach na Facebooku."
"Największa ryba słodkowodna na świecie wyłowiona z Mekongu. Waży 300 kg, ale to jej rozmiary przerażają",https://www.national-geographic.pl/artykul/najwieksza-ryba-slodkowodna-na-swiecie-wylowiona-z-mekongu-wazy-300-kg-ale-to-jej-rozmiary-przerazaja-220621115246,Unknown,['Przyroda'],"Gdzie żyje największa ryba słodkowodna na świecie? Naukowcy są przekonani, że w Mekongu – najdłuższej rzece przepływającej przez Półwysep Indochiński. Mekong słynie z bioróżnorodności gatunków, ale przełowienie, budowa kolejnych tam i zanieczyszczenia zagrażają delikatnemu ekosystemowi. Rzeka ma swoje źródło na Wyżynie Tybetańskiej i płynie przez Chiny, Birmę, Tajlandię, Laos, Kambodżę i Wietnam, gdzie wpada do Morza Południowochińskiego. Rekordowy okaz złowili mieszkańcy kambodżańskiej wioski położonej właśnie nad Mekongiem. Mowa o płaszczce ważącej około 300 kg oraz mierzącej 4 metry długości i 220 cm szerokości. Aby wyłowić ją na brzeg, potrzeba było siły mięśni kilkunastu osób. Gigantyczna płaszczka została złowiona przypadkiem po tym, jak zaplątała się w sieci rybackie w pobliżu wyspy Koh Preah. Największa ryba słodkowodna na świecie została nazwana Boramy, co w języku khmerskim oznacza „księżyc w pełni”. To nawiązanie do jej ogromnych rozmiarów i okrągłego kształtu. Poprzedni nieoficjalny rekord należał do olbrzymiego suma złowionego w 2005 r. na północy Tajlandii. Ryba ważyła 293 kg. – W ciągu 20 lat badań gigantycznych ryb w rzekach i jeziorach na sześciu kontynentach, jest to największa ryba słodkowodna, jaką napotkaliśmy lub która została udokumentowana na całym świecie – komentuje dr Zeb Hogan, biolog prowadzący projekt Wonders of the Mekong. W maju zespół naukowców zbadał płaszczkę słodkowodną ważącą „tylko” 181 kg. Samica Boramy została już wypuszczona z powrotem do rzeki. Wcześniej naukowcy podłączyli ją do elektronicznego monitoringu. To ułatwi im badanie zachowań rekordowej ryby w środowisku naturalnym. Naukowcy podkreślają, że odkrycie największej ryby słodkowodnej na świecie dowodzi, że świat przyrody wciąż kryje wiele tajemnic. Duża część największych stworzeń wodnych nadal jest niezbadana. Obecność rekordowej płaszczki w Mekongu to też ważna informacja dla biologów. – To oznacza, że tutejsze środowisko wodne nadal jest stosunkowo zdrowe, odwrotnie niż w rzece Jangcy. Naukowcy poinformowali, że wyginęła tam populacja wiosłonosa chińskiego – wyjaśnia dr Hogan cytowany przez BBC."
Tajemniczy kamień znaleziony w Egipcie powstał w efekcie wybuchu supernowej. To pierwszy taki ślad odkryty na Ziemi!,https://www.national-geographic.pl/artykul/tajemniczy-kamien-znaleziony-w-egipcie-powstal-w-efekcie-wybuchu-supernowej-to-pierwszy-taki-slad-odkryty-na-ziemi-220517013246,Unknown,"['Kosmos', 'Nauka']","Supernowa to gigantyczna eksplozja, która kończy życie gwiazdy. W potężnej fali uderzeniowej wybuch wyrzuca w przestrzeń kosmiczną wielkie ilości węgla, azotu, żelaza, wapnia i innych pierwiastków powstałych w rezultacie reakcji termojądrowych wewnątrz gwiazdy. To właśnie z tych chemicznych cegiełek, powstałych w dawnych supernowych, zbudowana jest Ziemia i my sami. Supernowe są rzadkie i fascynują naukowców. Ci znają ich różne rodzaje. Jednym z nich jest supernowa typu Ia, która – jak się szacuje – zdarza się najwyżej raz lub dwa razy na galaktykę na stulecie. Jest jednak głównym źródłem żelaza, jakie istnieje we Wszechświecie. Wszelkie stalowe przedmioty, jakie mamy wokół siebie, nie istniałyby, gdyby nie supernowa typu Ia. Grupa naukowców z Republiki Południowej Afryki uważa, że znalazła na Ziemi pierwszą namacalną pozostałość po supernowej Ia. To kamień odkryty kilkadziesiąt lat temu w Egipcie. Fascynujące naukowe śledztwo, które ma wspierać tę hipotezę, zostało opisane w artykule opublikowanym w czasopiśmie naukowym „Icarus”. W 1996 r. na pustyni zwanej Wielkim Morzem Piasku (znajdującej się na terytorium Egiptu i Libii) geolog Aly Barakat znalazł dziwnie wyglądający kamień. Znalezisko zostało nazwane Hypatią, na cześć Hypatii, aleksandryjskiej filozofki i matematyczki, żyjącej w VI i V w. n.e. Kamień był popękany, ciemny, z żółtymi plamami. Pierwszy raz zrobiło się o nim głośno w 2013 r. Wówczas naukowcy z Uniwersytetu w Johannesburgu – Jan Kramers i Georgy Belyanin – przeprowadzili jego pierwsze analizy chemiczne. Wykazały one, że w skład Hypatii wchodziły izotopy argonu. Wykluczało to ziemskie pochodzenie kamienia. To jednak był dopiero początek zagadek, jakie krył niezwykły głaz. W 2015 r. ten sam zespół wykazał, że Hypatia nie przypomina żadnego znanego meteorytu ani komety. Trzy lata później naukowcy opublikowali wyniki kolejnej serii analiz, które prowadziły do jeszcze bardziej zdumiewających wniosków. Tym razem udało się ustalić, że Hypatia ma dużą zawartość węgla i małą zawartość krzemu. To odwrotnie niż np. w chondrytach, meteorytach składających się z minerałów krzemianowych. Oprócz tego znaleziono w niej wielopierścieniowe węglowodory aromatyczne (ang. PAH). To z kolei związki szkodliwe dla ludzi, powstające na Ziemi np. podczas spalania drewna. Są również znajdowane w kosmosie, m.in. w materii międzygwiazdowej. Co ciekawe, podczas przejścia przez ziemską atmosferę PAH zawarte w Hypatii zamieniły się w diamenty o średnicy mikrometra. Badania z 2018 r. wskazywały, że Hypatia nie tylko nie pochodzi z Ziemi, ale narodziła się również poza Układem Słonecznym. Ten wniosek wspierają kolejne cztery lata analiz, których rezultaty właśnie zostały upublicznione. Co wiemy o Hypatii w 2022 r.? Jest w niej bardzo mało krzemu – zaledwie 1 proc. ilości, jaką powinien zawierać kamień, który powstałby w Układzie Słonecznym. Ma za to dużo żelaza, siarki, fosforu, miedzi i wanadu. – Obfitość pierwiastków śladowych i ich proporcje są zupełnie inne od czegokolwiek w Układzie Słonecznym. Zarówno obecnym, jak i wczesnym – mówi Kramers. Kolejnymi potencjalnym miejscem, gdzie mogła powstać Hypatia, była materia międzygwiazdowa. To obłoki pyłu i gazu znajdujące się między gwiazdami. Jednak badania wykluczyły tę hipotezę. Podobnie było w przypadku kolejnego „podejrzanego”: supernowej typu II. Ostatecznie dopiero modele opisujące supernową typu Ia okazały się odpowiadać temu, z czego składa się Hypatia. Po analizie naukowcy uważają, że Hypatia narodziła się w następujący sposób. Najpierw gdzieś w kosmosie czerwony olbrzym zapadł się w białego karła. Gwiazda ta miała swoją towarzyszkę, z której pozyskiwała materię. W końcu urosła tak bardzo, że wybuchła jako supernowa Ia. Wybuch był tak silny, że rozerwał pierwiastki, jakie powstały wewnątrz białego karła, na pojedyncze atomy. Z czasem zaczęły się one łączyć z mgławicą, która pozostała jeszcze po zapadnięciu się czerwonego olbrzyma."
Bakterie jelitowe wpływają na myślenie. Naukowcy znaleźli związek między mikrobiomem a kondycją mózgu,https://www.national-geographic.pl/artykul/bakterie-jelitowe-wplywaja-na-myslenie-naukowcy-znalezli-zwiazek-miedzy-mikrobiomem-a-kondycja-mozgu-220222103555,Unknown,"['Nauka', 'Odkrycia']","Wpływ bakterii jelitowych na zdrowie jest przedmiotem licznych badań. Zbiór tych mikrobów zwany jest mikrobiomem, mikrobiotą lub mikroflorą jelitową. Generalnie większa różnorodność mikrobiomu jest związana z lepszym stanem zdrowia. Dotyczy to nie tylko jelit, ale całego organizmu człowieka. Nowe badania przeprowadzone przez uczonych z Uniwersytetu Karoliny Północnej pokazują, że mikrobiom wpływa także na kondycję mózgu. Wyniki opublikowało czasopismo naukowe „JAMA Network Open”. W badaniu wzięto pod uwagę dane uzyskane od blisko 600 osób w średnim wieku (48–60 lat). Brały one udział w projekcie badawczym Coronary Artery Risk Development in Young Adults (CARDIA). Okazało się, że istnieje korelacja między różnorodnością mikrobiomu a dobrą kondycją intelektualną badanych. – Nasze badanie potwierdza związek między działaniem mózgu i mikroflorą jelitową. Podobne wyniki uzyskano już wcześniej, m.in. w badaniach na zwierzętach. Wiadomo, że jelita znacząco wpływają na mózg poprzez szlaki nerwowe, metaboliczne i układ odpornościowy – komentuje dr Katie Meyer z Uniwersytetu Karoliny Północnej, jedna z autorek badania. Analizy wykazały, że najsilniejszy związek z dobrą kondycją intelektualną mają trzy rodzaje bakterii: Z kolei obecność bakterii Sutterella była negatywnie związana z możliwościami poznawczymi. – Z wcześniejszych badań wiemy, że różnorodny mikrobiom zmniejsza ryzyko przewlekłych stanów zapalnych w organizmie. Dzięki temu może też działać ochronnie na mózg – mówi dr Meyer. Nasz układ pokarmowy zawiera drugie co do wielkości skupisko neuronów w naszym organizmie – to co najmniej 100 milionów komórek, a niektórzy badacze mówią nawet o pięciokrotnie większej liczbie. Jelitowe neurony potrafią wytwarzać liczne neuroprzekaźniki, takie jak dopamina czy serotonina. „Bogata sieć zakończeń nerwowych w ścianie jelit wysyła sygnały do mózgu za pomocą nerwu błędnego. Badania naukowe prowadzone na gryzoniach wykazują, że takie przekazywanie sygnałów ma wpływ na rozwój zdolności poznawczych i na nastrój” – pisze w książce „Utracone mikroby. Brakujące ogniwo zdrowia i gorzka prawda o nadużywaniu antybiotyków prof. Martin J. Blaser z New York University School of Medicine. „Neurony należące do jelitowego systemu nerwowego pozostają w regularnym kontakcie z mikrobami żyjącymi w jelicie. Pod każdym względem ta komunikacja jest bardzo aktywna. Wiele mikrobów jelitowych potrafi wytwarzać substancje niezbędne do prawidłowego funkcjonowania rozwijającego się mózgu” – dodaje. Wcześniejsze badania wykazały, że u osób jedzących produkty sfermentowane wyraźnie zmieniła się mikrobiota. Ich bakterie jelitowe stały się bardziej różnorodne. – To zaskakujące odkrycie. Po raz pierwszy zaobserwowaliśmy efekt, który pojawił się tak szybko – komentuje dr Justin Sonnenburg, jeden z autorów badań opublikowanych w czasopiśmie naukowym „Cell”."
"Psylocybina, która występuje w grzybach halucynogennych, łagodzi objawy depresji. Potwierdzają to naukowcy",https://www.national-geographic.pl/artykul/psylocybina-ktora-wystepuje-w-grzybach-halucynogennych-lagodzi-objawy-depresji-potwierdzaja-to-naukowcy-220413034347,Unknown,"['Nauka', 'Odkrycia']","Według danych WHO z depresją zmaga się ponad 300 milionów osób na całym świecie. Dotyka ona ponad milion Polaków. Objawia się zaburzeniami nastroju, utratą zainteresowań, zmniejszoną energią i aktywnością. W początkowych etapach depresji ludzie często nie zdają sprawy z wagi problemu, a wiele osób ją bagatelizuje. To olbrzymi błąd, ponieważ jednym z najtragiczniejszych skutków tego zaburzenia są samobójstwa. Najnowsze badania na temat leczenia depresji zostały opublikowane w artykule, który ukazał się na łamach renomowanego czasopisma naukowego „Nature Medicine”. Okazuje się, że psylocybina, która występuje naturalnie w grzybach halucynogennych, poprawia komunikację w mózgu. – Po raz pierwszy odkryliśmy, że psylocybina działa zupełnie inaczej niż zwykłe leki antydepresyjne. Dzięki niej mózg staje się bardziej „elastyczny” – mówi prof. David Nutt, neuropsychofarmakolog z Imperial College London. Depresja prowadzi do nieprawidłowego funkcjonowania dwóch neuroprzekaźników w naszym mózgu. Chodzi o serotoninę i noradrenalinę. Naukowcy przeprowadzili eksperyment z wykorzystaniem psylocybiny. W pierwszej próbie pacjenci otrzymali doustnie dwie dawki tego związku chemicznego: 10 mg i 25 mg w odstępie tygodnia. U badanych zdiagnozowano depresję, która była bardzo oporna na leczenie farmakologiczne. Badacze skanowali mózg pacjenta za pomocą rezonansu magnetycznego. W drugiej próbie badani byli ludzie, u których wykryto bardzo poważne zaburzenia depresyjne. Otrzymali oni dwie dawki psylocybiny po 25 mg w odstępie 3 tygodni. Badani w tzw. międzyczasie otrzymywali również naprzemiennie escitalopram oraz placebo. Łącznie przebadano ok. 60 osób. Okazało się, że w obydwu przypadkach reakcja na psylocybinę była natychmiastowa, trwała, a co najważniejsze – skuteczna. U wszystkich badanych alkaloid spowodował, że poprawiła się zdolność komunikacyjna między regionami mózgu, które bogate są w receptory serotoninowe, zwane również 5-HT. Receptory te pośredniczą w działaniu serotoniny. Naukowcy zwrócili uwagę, że objawy depresji zmniejszały się zazwyczaj już jeden dzień po podaniu psylocybiny. – To potwierdza nasze przewidywania, że związek ten może być realną alternatywą w leczeniu depresji – mówi prof. Nutt. Dodaje również, że psylocybina była niekiedy skuteczniejsza niż inne antydepresanty. Badacze przyznają jednak, że nie wiedzą jeszcze, jak długo trwają zmiany w aktywności mózgu podczas terapii psylocybiną. Dodają również, że potrzebne są dalsze badania, ale jest to na pewno krok w dobrym kierunku. – Wiemy, że w niektórych przypadkach może nastąpić nawrót zaburzeń psychicznych – mówi Robin Carhart-Harris, neurobiolog z Centrum Badań Psychodelicznych Imperial College London. Należy przede wszystkim sprawdzić, na ile jest to również bezpieczne w dłuższej perspektywie. Uczeni podkreślają, że są to dopiero badania wstępne i należy poczekać z hurraoptymizmem. Psylocybina może oczywiście może być pomocna w terapii psychiatrycznej, ale nie można zapominać o jej skutkach ubocznych. Jej zażycie wywołuje podobne przeżycia do tych, które pojawiają się po zażyciu LSD."
Czarne dziury – 10 pytań o najbardziej zagadkowe obszary czasoprzestrzeni,https://www.national-geographic.pl/artykul/co-jest-na-dnie-czarnej-dziury-dokd-prowadzi-studnia-w-czasoprzestrzeni,Karolina Głowacka,"['Nauka', 'Odkrycia']","Prezentujemy fragment książki dziennikarki naukowej Karoliny Głowackiej i prof. Jeana-Pierre'a Lasoty „Czy wybuch był głośny. 11 rozmów o historii i życiu codziennym Wszechświata"". Publikacja to zapis fascynujących rozmów o miejscu człowieka we Wszechświecie, narodzinach i przyszłości galaktyk, o planetach, gwiazdach i czarnych dziurach.  [Karolina Głowacka] Czy czarne dziury są naprawdę dziurami?  [Prof. Jean-Pierre Lasota]: Jeśli pyta pani, czy są dziurami w przestrzeni, to powiem, że nie. Ale czy powiedziałaby pani, że studnia to jest dziura? Częściowo... – No więc właśnie. Czarna dziura jest dziurą częściowo, jest taką studnią w czasoprzestrzeni. Ale do studni można wpaść tylko z jednej strony, a czarna dziura nie ma przodu, tyłu czy boków. – Zgadzam się, nie ma studni sferycznych. A czarne dziury są kulami, choć jeśli obracają się, to są kulami spłaszczonymi. Tylko trzeba pamiętać, że tam nie ma nic materialnego. Czarna dziura to jest miejsce, do którego można wpaść z każdej strony. Bardzo trudno to sobie wyobrazić w przestrzeni trójwymiarowej, dlatego dla uproszczenia czarne dziury przedstawia się schematycznie właśnie jak studnie. A co jest w środku? –  Zapadająca się przestrzeń. Po wpadnięciu w czarną dziurę nie można zostać w miejscu, wszystko leci ku środkowi, łącznie z samą przestrzenią. Kanadyjski fizyk William Unruh porównuje to do wodospadu. Co stałoby się ze mną, gdybym wpadła do takiego wodospadu?  – To zależy od masy czarnej dziury. Oddziaływałyby na panią siły pływowe – te same, które powodują przypływy i odpływy mórz na Ziemi. Przy niezbyt masywnej czarnej dziurze byłyby tak silne, że by panią ściskały i rozciągały, a w końcu rozerwały. Te siły działają już przed wpadnięciem do tego wodospadu. Przy supermasywnej czarnej dziurze siły pływowe są malutkie. Można do niej wpaść i nawet tego nie zauważyć. A pod horyzontem zdarzeń – tak nazywamy czasoprzestrzenną powierzchnię czarnej dziury – już się tylko spada. Spadałaby pani razem z przestrzenią, nie mogąc się ani zatrzymać, ani zawrócić, aż w końcu – gdyby to była nieobracająca się czarna dziura – niestety rozbiłaby się pani na tak zwanej osobliwości. To dno czarnej dziury? – Można tak powiedzieć. Osobliwość to termin matematyczny, który się czasem kojarzy z tym, że coś jest osobliwe, dziwne. To nie o to chodzi. Osobliwość to miejsce w rozwiązaniu równań matematycznych, w którym to rozwiązanie przestaje mieć sens, bo wielkości, które opisuje, stają się nieskończone. Na przykład gęstość, ciśnienie, siły pływowe – wszystko to staje się nieskończone. To znaczy, że teoria, której używamy do opisu czarnej dziury, przestaje działać. Czarne dziury powstają na skutek procesu trwającego miliony lat. fot. NASA Czyli nie wiemy, co tam jest? – Nie wiemy. Przypuszczalnie pojawiają się tam efekty kwantowej grawitacji, której nie potrafimy opisać za pomocą teorii. Ale w zasadzie już w pobliżu osobliwości siły pływowe stają się prawie nieskończone, więc zanim by pani dotarła do tego dna, to i tak by panią rozerwało na strzępy. Nie miałabym żadnych szans?  – Jeżeli czarna dziura obraca się, to z rozwiązań równań wynika – nikt tego nigdy nie sprawdzi – że można nie wpaść do osobliwości, bo ma ona kształt pierścienia. Można by przelecieć przez jego środek i trafić do innego wszechświata. Kłopot polega na tym, że gdyby pani do niego wleciała, zawaliłby się. Jak to możliwe? – Proszę pamiętać, że cały czas mówimy o matematycznych rozważaniach. Takie zawalenie się wynika z tego, że mamy tu do czynienia z niestabilnymi rozwiązaniami równań. Opisują one pewną idealną sytuację, w której najmniejsza zmiana powoduje zupełne rozjechanie się. Najlepszym przykładem jest kulka położona na szczycie półkuli. Wystarczy ją potrącić, a spadnie i już nie wróci. Czy taka czarna dziura z osobliwością w kształcie pierścienia byłaby czymś w rodzaju tunelu czasoprzestrzennego? – Proszę sobie jeszcze raz wyobrazić czarną dziurę jako studnię. Otóż z matematycznego punktu widzenia możliwa jest sytuacja, w której z drugiej strony, połączona dnem, istnieje taka druga studnia. W tym samym wszechświecie? – Nie, one są w różnych wszechświatach. I tu jest dokładnie ten sam problem, co poprzednio – takie przejście byłoby niestabilne. Czyli nie ma co sobie wyobrażać, że kiedyś czarne dziury pozwolą nam na błyskawiczne przemieszczanie się w kosmosie?  – Wyobrażać sobie można, ale to nie jest poważna fizyka. A czy poważna fizyka ma pewność, że czarne dziury istnieją?  – W praktyce jesteśmy tego pewni, odkąd w zeszłym roku obserwatorium LIGO po raz pierwszy zarejestrowało sygnał fal grawitacyjnych wyemitowanych przez dwie zlewające się masywne czarne dziury. Ten pomiar za jednym zamachem udowodnił istnienie fal grawitacyjnych i czarnych dziur. Formalnie zarejestrowano już dwa takie przypadki, w rzeczywistości były nawet trzy, ale trzeci nie jest uznawany ze względu na bardzo ostre kryteria. Sygnał z pierwszego przypadku jest niezwykły. Zatkało mnie, kiedy go zobaczyłem. Wygląda dokładnie tak, jak przewidują to obliczenia teoretyczne opisujące zlewanie się czarnych dziur. Gdyby jednak zbadać sprawę bliżej, to okazałoby się, że mogły to być nie czarne dziury, tylko tzw. grawastary – obiekty wymyślone przez matematyków. Czym różnią się one od czarnych dziur?  – Czarna dziura nie ma materialnej powierzchni, tylko horyzont zdarzeń. Grawastar miałby powierzchnię, ale nie mógłby się składać z normalnej materii, bo jej nie można skurczyć do rozmiarów czarnej dziury. Dlatego grawastary są podejrzane. To jak sprawdzić, czy to grawastar, czy czarna dziura?  – Już w 2002 r. wraz z Markiem Abramowiczem i Włodzimierzem Kluźniakiem napisaliśmy, w jaki sposób można stwierdzić, czy coś jest czarną dziurą. Kluczem do tego jest sygnał z fal grawitacyjnych. Zespół portugalskiego fizyka Vitora Cardoso postanowił to sprawdzić i stwierdził, że na razie dokładność pomiarów LIGO nie jest wystarczająca, żeby wykluczyć, że sygnał pochodził z grawastarów. Ja nie mam wątpliwości, że pochodził z czarnych dziur. Gdzie są czarne dziury? – Są one rozsiane po całym Wszechświecie. Znajdują się w centrach większości galaktyk, więc najbliższa znana nam czarna dziura – wraz z towarzyszącą jej gwiazdą – jest oddalona od Ziemi o ok. 28 tys. lat świetlnych. Są też bliższe, tylko jeśli są samotne, to bardzo trudno je zobaczyć, bo przecież nie świecą. Ale słyszałam, że są plany sfotografowania takiego obiektu. Jak tego można dokonać?  – Dwa zespoły przymierzają się do zrobienia zdjęcia „sylwetki” czarnej dziury w centrum Drogi Mlecznej. Ponieważ jest ona czarna, to na tle czegoś jasnego będzie się wyraźnie odcinać. Trudność polega na tym, że czarne dziury są malutkie. Ta w centrum naszej galaktyki ma średnicę 24 mln km, ale jest od nas tak daleko, że na niebie ma bardzo małe rozmiary. To tak, jakbyśmy chcieli zobaczyć dwugroszówkę na Księżycu! Obliczono jednak, że jest to możliwe, i już niedługo będą przeprowadzone pierwsze obserwacje. Oby tylko tło było wystarczająco jasne! Wywiad pochodzi z książki Karoliny Głowackiej i prof. Jeana-Pierre’a Lasoty „Czy Wielki Wybuch był głośny? 11 rozmów o historii i życiu codziennym Wszechświata“ Prof. Jean-Pierre Lasota to fizyk teoretyk i astrofizyk, profesor honorowy w Instytucie Astrofizyki w Paryżu, profesor wizytujący w Centrum Astronomicznym im. Mikołaja Kopernika"
Łowca komet. Jak astronomowie polują na ciała niebieskie? [WYWIAD],https://www.national-geographic.pl/artykul/lowca-komet-jak-astronomowie-poluja-na-ciala-niebieskie,Unknown,"['Kosmos', 'Ludzie']","Dr Kacper Wierzchoś to astronom polskiego pochodzenia. Jest odkrywcą czterech komet i kilkunastometrowej asteroidy, która przez pewien czas była naturalnym satelitą Ziemi, przez co nazwano ją Małym Księżycem. Odkrył również kilkaset tzw. obiektów NEO (Near Earth Objects). Jest członkiem grupy amerykańskiego programu Obrony Planetarnej Catalina Sky Survey. Mieszka wraz z żoną i kotem w Tuscon w Arizonie. Ewelina Zambrzycka-Kościelnicka: Trudno jest rozpoznać kometę na ekranie?
Dr Kacper Wierzchoś: Na ekranie wygląda podobnie do innych zarejestrowanych obiektów, po prostu jak poruszająca się kropka. Czasami można dostrzec warkocz, wówczas sprawa jest prosta. Innym razem kropka jest naokoło jaśniejsza, jakby otoczona obłoczkiem. To tak zwana koma, pyłowo-gazowa atmosfera otaczająca jądro komety. W trakcie nocy zwykle dostrzegamy pięć, a nawet 10 znanych komet. Sam dostrzegłeś cztery wcześniej nieznane komety, ostatnią 25 stycznia tego roku. Tym samym wyrównałeś wynik innego polskiego astronoma Antoniego Wilka.
Komety fascynowały mnie od najmłodszych lat, od chwili, gdy zobaczyłem na własne oczy kometę Hale’a-Boppa. Jechaliśmy z rodzicami samochodem, tata zatrzymał auto i pokazał mi nisko nad horyzontem jasną kometę. Wtedy to się wszystko zaczęło. Później miałem okazję poznać Richarda Westa, cenionego astronoma, odkrywcę 40 planetoid i komety nazwanej jego nazwiskiem. To przypieczętowało moją fascynację. Mimo to zdecydowałem się studiować fizykę. Wybrałem Uniwersytet Complutense w Madrycie. Bo chociaż urodziłem się w Polsce, to moi rodzice wyemigrowali do Hiszpanii, gdy byłem małym dzieckiem i tam się wychowałem. Ale na temat doktoratu wybrałem już komety. Obroniłem go już w USA, na University of South Florida. Teraz pracujesz w obserwatorium Mount Lemmon Survey, w finansowanym przez NASA projekcie Catalina Sky Survey, będącego częścią programu tzw. obrony planetarnej.
W 2005 roku Kongres USA wyznaczył NASA zadanie skatalogowania 90 procent bliskich Ziemi obiektów o średnicy większej niż 140 m. Sądzę, że do teraz wypełniliśmy ten plan w około 35 procentach. Moja praca poświęcona jest właśnie temu. Około 14 nocy w miesiącu spędzam sam w obserwatorium położonym trzy tysiące metrów nad poziomem morza. Codziennie przygotowuję plan obserwacji. Sprawdzam, co robią inne obserwatoria, czy na przykład powinienem śledzić jakieś obiekty zarejestrowane przez nie. Potem, gdy zajdzie Słońce, otwieram kopułę teleskopu i robię zdjęcia kolejnych wycinków nieba. Te zdjęcia później układa się w taki krótki film, który pozwala sprawdzić, czy jakiś obiekt się przemieszcza. Gdy trafię na taki, który w dodatku nie został do tej pory skatalogowany, wysyłam dane do Minor Planet Center, instytucji Międzynarodowej Unii Astronomicznej, która liczy orbitę tego obiektu. Obserwatorium Mount Lemmon Survey / fot. archiwum prywatne  Są na niebie obiekty realnie zagrażające życiu na Ziemi?
W tej chwili mogę powiedzieć, że taki obiekt nie został odkryty. Są oczywiście głośne, medialne informacje o tym, że jakaś asteroida zbliży się do Ziemi, ale zwykle mija ją w odległości nawet nie tysięcy, a milionów kilometrów. To jednak nie znaczy, że obrona planetarna nie ma sensu. Po pierwsze, w kosmosie dochodzi do kolizji i różnych gwałtownych zjawisk, które mogą ten nasz spokój zburzyć. Dlatego tak ważne jest przetestowanie, co moglibyśmy zrobić, by zapobiec zderzeniu. Temu służy chociażby głośna misja DART, której celem jest zmiana trajektorii asteroidy. Poza tym musimy po prostu jak najlepiej poznać problem. Asteroidy i komety uderzały w Ziemię i nadal będą uderzały. Istotna jest ich wielkość, kąt natarcia na atmosferę, wreszcie miejsce upadku. Im więcej będziemy wiedzieli, tym będziemy bezpieczniejsi. DART jest bardzo głośną misją. Ale inną ciekawą i równie brawurową misją jest Comet Interceptor. Ma ona zbadać dziewiczą kometę, czyli taką, która dopiero weszła do Układu Słonecznego. Jak można ocenić, czy kometa jest gościem spoza naszego świata?
Wbrew pozorom jest to bardzo proste. Przede wszystkim szuka się anomalii. Trzeba określić tzw. ekscentryczność, która jest jednym z parametrów orbitalnych. Jeżeli ekscentryczność jest większa niż 1, wówczas kometa ma orbitę hiperboliczną. W Układzie Słonecznym występują eliptyczne lub paraboliczne orbity, ale nie hiperboliczne. Jeśli kometa ma orbitę hiperboliczną, pochodzi spoza Układu Słonecznego. Ale takich obiektów do tej pory odkryto niewiele, zaledwie dwa. Jednym jest Oumuamua, odkryta przez Roberta Weryka z Obserwatorium na Hawajach. Drugim – kometa Borisova, odkryta przez astronoma-amatora. Jednak takich odkryć będzie znacznie więcej, gdy tylko zacznie działać chilijskie obserwatorium imienia Very Rubin. Dr Kacper Wierzchoś / fot. archiwum prywatne"
"Szympansy mają ukryty język. Nikt o tym nie wiedział, dopóki nie przeanalizowano nagrań tysięcy nawoływań",https://www.national-geographic.pl/artykul/szympansy-maja-ukryty-jezyk-nikt-o-tym-nie-wiedzial-dopoki-nie-przeanalizowano-nagran-tysiecy-nawolywan-220524125803,Unknown,['Przyroda'],"Próby nauczenia szympansów ludzkiej mowy były podejmowane wielokrotnie. Najsłynniejszy przypadek to szympansica Washoe, która po treningu komunikowała się prostym językiem migowym. Washoe opanowała ok. 200 znaków (niektórzy twierdzili, że nawet 350). Posługiwała się nimi elastycznie w różnych sytuacjach. Opiekunowie Washoe – zoologowie Allen i Beatrix Gardnerowie – byli przekonani, iż szympansy nie są w stanie wydawać dźwięków, z których powstaje ludzka mowa. Dlatego nauczyli szympansicę języka migowego. W latach 60. XX w., kiedy przeprowadzali swój eksperyment, nikomu nie przyszło jeszcze do głowy, że szympansy w ogóle nie potrzebują imitować dźwięków stosowanych przez Homo sapiens do komunikacji. Dopiero w XXI w. naukowcy opisali, jak szympansie nawoływania – składające się z warknięć, posapywań, chrząknięć, szczeknięć, różnego rodzaju okrzyków – mogą być składane przez zwierzęta w ciągi dźwięków. Jak skomplikowane mogą być takie „wypowiedzi”? Naukowcy właśnie znaleźli absolutnie zaskakującą odpowiedź na to pytanie. W zeszłym tygodniu w prestiżowym czasopiśmie naukowym „Nature” ukazała się przełomowa praca, która jest w istocie odkryciem języka szympansów. Opisuje ona dokonanie naukowców z Instytutu Antropologii Ewolucyjnej Maksa Plancka w Niemczech. Badacze wpierw nagrali prawie 900 godzin szympansich „rozmów”. Potem wyróżnili w nich 390 oddzielnych „zdań”. Naukowcy pracowali w Parku Narodowym Tai w Wybrzeżu Kości Słoniowej. Nagrywali 46 dorosłych szympansów zwyczajnych (a dokładniej podgatunku Pan troglodytes verus). Szympansy należały do trzech różnych grup. W sumie badaczom udało się zgromadzić aż 5 tys. nagrań. Naukowcy zidentyfikowali wpierw pojedyncze nawoływania. Wyróżnili dwanaście różnych okrzyków, które, jak się okazało, zmieniały swoje znaczenia w zależności od sytuacji, kontekstu oraz zestawienia, w jakim zostały użyte. – Pojedyncze chrząknięcie było wydawane na widok jedzenia. Ale już chrząknięcie z sapnięciem służyło jako wokalizacja powitalna sygnalizująca uległość – piszą badacze w swojej pracy. To był jednak dopiero początek. Dokładne przesłuchanie godzin nagrań wykazało, że szympansy z dwunastu składowych tworzą bigramy. Tak nazywamy zestawienia dwóch okrzyków. W języku ludzi bigramy to np. „nie nie”, „nie wiem”, „nie chcę”, „daj mi” itp. Badacze wykryli w nawoływaniach szympansów także trigramy (zestawienia trzech okrzyków). Te „wypowiedzi” są zaś układane w jeszcze dłuższe struktury, o których można pomyśleć jako o odpowiednikach zdań. W sumie badaczom udało się wyróżnić aż 390 szympansich zdań. W porównaniu z naszym językiem nie wydaje się to dużo. Jednak – z drugiej strony – to znak, że szympansy mają sobie całkiem sporo do przekazania. Mało prawdopodobne też, by ta liczba okazała się ostateczna. Opisane badanie jest dopiero pierwszą częścią większego projektu. – System wokalny szympansów, składający się z 12 okrzyków, używanych pojedynczo, w bigramach, trigramach i dłuższych wyrażeniach, ma potencjał do kodowania setek różnych znaczeń – zauważają badacze w swojej pracy. To oczywiście mniej, niż pozwala ludzka mowa. Jednak i tak okazało się, że szympansy mają możliwość przekazywania sobie różnych treści. O takim poziomie komunikacji u małp człekokształtnych dotychczas się naukowcom nie śniło."
Archeolodzy odnaleźli medaliki ofiar obozu zagłady w Sobiborze. Skrywały ważną modlitwę,https://www.national-geographic.pl/artykul/archeolodzy-odnalezli-medaliki-ofiar-obozu-w-sobiborze-skrywaly-wazna-modlitwe-220201113225,Unknown,['Historia'],"Polsko-izraelski zespół archeologów, kierowany przez Wojciecha Mazurka z centrum badań archeologicznych SUB-TERRA w Chełmie i Yorama Chaimiego z Urzędu Starożytności Izraela (IAA, ang. Israel Antiquities Authority), natrafił na pierwszy medalik w 2011 roku. W kolejnych latach (jesienią 2016 r. i wiosną 2017 r.) badaczom udało się odkryć kolejne dwa wisiorki, a ostatnio ustalono, że każdy z nich pochodził z innego kraju – Ukrainy, Polski i Czechosłowacji. O wynikach tego archeologicznego śledztwa IAA poinformowało na swoim profilu na Facebooku przy okazji Międzynarodowego Dnia Pamięci o Ofiarach Holocaustu. – Te mrożące krew w żyłach, tak osobiste i ludzkie aspekty tego odkrycia ujawniają nić łączącą liczne pokolenia Żydów. W rzeczywistości jest to gruba, licząca tysiące lat, nić modlitwy i wiary – mówi o znalezisku Eli Eskozido, dyrektor IAA. Każdy z trzech medalików odkryto w nieco innym miejscu obozu. Na pierwszy, znaleziony najwcześniej, archeolodzy natrafili w trakcie wykopalisk na terenie damskiego baraku usytuowanego przed wejściem do komór gazowych. To właśnie tam kobiety musiały się rozebrać i pozostawić wszystkie cenne przedmioty, zanim zostały skierowane pod „prysznice”, które w rzeczywistości okazały się śmiertelną pułapką. W czasie prac w okolicach baraku archeolodzy znaleźli też kilkadziesiąt sztuk damskiej biżuterii, spinek do włosów i innych przedmiotów osobistych. Wśród nich tylko jeden tak cenny, ręcznie malowany medalik z Mojżeszem.  Również w pobliżu komór gazowych, nieopodal jednego z grobów ofiar, odkryto drugi wisiorek. Ten zachował się w znacznie gorszym stanie niż dwa pozostałe. Z kolei ostatni ze znalezionych medalików został odkryty w czasie przeczesywania placu obozu II (obóz w Sobiborze był podzielony na obóz przedni oraz obozy od I do IV). Chociaż każdy z medalików nieco rożni się od pozostałych, wszystkie trzy zawierają wizerunek Mojżesza. Trzyma on w dłoniach Tablice Prawa, czyli wyryty w kamieniu dekalog. Po drugiej stronie dwóch medalików jest hebrajska modlitwa Szema Jisrael, trzeci jest gładki. Nazwę tej modlitwy tłumaczy się jako „Słuchaj, Izraelu”. Jest ona uznawana za jedną z dwóch najważniejszych modlitw w judaizmie i składa się z fragmentów Starego Testamentu połączonych w spójną całość. Obecnie stosowaną formułę przyjęła na przełomie II i III w. n.e., jednak już w okresie Drugiej Świątyni (538 r.p.n.e.–70 r. n.e.) odmawiana była w zbliżonej formie, m.in. przy składaniu ofiar. Szema bywa odmawiana w czasie porannej i wieczornej modlitwy. Stanowiąc swojego rodzaju wyznanie wiary, jest „potwierdzeniem boskiej wyjątkowości i królowania”. Jak podaje My Jewish Learning, dla Żydów Szema często jest też ostatnią modlitwą przed śmiercią. Badanie medalików wykazało, że zarówno obrazy Mojżesza, jak i słowa modlitwy, zostały namalowane na nich ręcznie. Ten fakt oraz drobne różnice w zapisie i przedstawieniu proroka pozwoliły ustalić pochodzenie medalików. – Możliwe było zidentyfikowanie pewnego rodzaju tradycji lub mody panującej wśród społeczności żydowskiej w Europie Wschodniej, która sprawiła, że medaliki Szema stały się powszechne. Czy były rozprowadzane w synagogach przez lokalne społeczności, czy może produkowane na indywidualne zamówienie? Wciąż trwają badania – powiedział Yoram Chaimi, pomysłodawca wykopalisk. Chaimi zachęcił osoby, które mogą posiadać podobne medaliki w swoich zbiorach lub wiedzieć coś o ich pochodzenie, do podzielenia się informacjami z IAA. Obecnie na terenie byłego obozu w Sobiborze już od lat nie są prowadzone zakrojone na szeroką skalę badania archeologiczne. W październiku 2020 r. otwarto tam budynek z wystawą stałą Muzeum i Miejsca Pamięci w Sobiborze, na której można zobaczyć m.in. trzy bezcenne zawieszki, oczyszczone oraz odpowiednio zabezpieczone.  Niemiecki nazistowski obóz zagłady w Sobiborze (SS-Sonderkommando Sobibor) znajduje się na terenie dzisiejszego województwa lubelskiego, niedaleko granicy z Ukrainą i Białorusią. Obóz w Sobiborze został utworzony w ramach akcji „Reinhardt” w maju 1942 roku i funkcjonował do października 1943 roku. Do Sobiboru zsyłano głównie ludność żydowską z gett i obozów pracy z innych rejonów okupowanej Polski, a także z Austrii, Protektoratu Czech i Moraw, Francji, Holandii, Niemiec, Słowacji i ZSRR. Szacuje się, że w obozie zamordowano od 130 tys. do 300 tys. osób. Duża rozbieżność wynika z niespójnych wyników badań. Pierwsze powojenne śledztwo mówiło o 250 tys. ofiar, podczas gdy badania z 2014 roku wskazują na liczbę 180 tys. zabitych. Obóz w Sobiborze w powszechnej świadomości jest znany jako miejsce jednego z największych buntów, do jakiego doszło w nazistowskim obozie zagłady. 14 października 1943 roku wybuchło tam powstanie, w którego trakcie zbiegło około 300 więźniów. Liczbę uczestników powstania, którym udało się przeżyć wojnę, historycy szacują na około 40–70 osób."
Ciekawostki o kosmosie. Czego jeszcze nie wiemy o Wszechświecie?,https://www.national-geographic.pl/artykul/ciekawostki-o-kosmosie,Halina Żurawska,['Kosmos'],"Pozostaje ufać, że wraz z postępem technologicznym ludzkość będzie zdobywała coraz więcej odpowiedzi na nurtujące ją od tysięcy lat pytania.  Wbrew wyobrażeniom, jakie moglibyśmy wynieść po seansie dowolnego filmu science fiction, w przestrzeni kosmicznej panuje absolutna cisza. Nie ma tam bowiem powietrza, a bez niego fale dźwiękowe nie mogą się przenosić. Są do tego natomiast zdolne fale radiowe - nasłuchując przez radioteleskopy, wychwycimy z kosmosu wiele interesujących rzeczy. W październiku 2021 roku astronomowie odebrali tajemniczy sygnał radiowy dochodzący z centrum galaktyki Drogi Mlecznej. Nie pasuje on zupełnie do naszej aktualnej wiedzy o kosmosie, co mogłoby sugerować, że uczeni natknęli się na całkowicie nowy obiekt we wszechświecie. Na razie pozostaje im wyłącznie jego obserwacja i wyciąganie wniosków. Wszechświat posiada swój specyficzny zapach. Człowiekowi oczywiście dość trudno go wyczuć, bo poza stacją kosmiczną znajduje się zawsze w skafandrze. Wspomniana woń jest jednak uchwytna na przykład po otwarciu śluzy powietrznej z powodu spaceru kosmicznego. Astronauci porównują ją do rozgrzanego metalu albo grilla. Za emitowanie tego zapachu odpowiada ozon.  Ślady astronautów biorących udział w lądowaniu na Księżycu 20 lipca 1969 r. pozostaną tam przez kolejne 100 milionów lat. Jest to możliwe dlatego, że Srebrny Glob nie zna zjawisk takich jak deszcz czy wiatr, nie występuje tam również atmosfera. Erozja na jego powierzchni zachodzi wyłącznie wskutek bombardowania go przez mikrometeoryty. Proces ten postępuje jednak bardzo powoli.  Wenus, jako jedyna planeta w Układzie Słonecznym, obraca się wstecznie do kierunku Słońca. Ponadto jej obrót wokół własnej osi, zachodzący w ciągu 243 dni, trwa dłużej niż obrót wokół Słońca (225 dni). Oznacza to, że na tej planecie jeden dzień jest dłuższy niż jeden rok. Chociaż na Ziemi obserwujemy wyłącznie opady wody (pod rozmaitymi postaciami), w przypadku innych planet sprawa przedstawia się zgoła inaczej. Na Wenus z nieba pada kwas siarkowy, zaś na Uranie i Neptunie nierzadko zdarzają się... opady diamentów. Nie są to zresztą wcale najbardziej ekstremalne zjawiska we Wszechświecie.  W 1995 roku naukowcy odkryli pierwszą egzoplanetę, czyli planetę krążącą wokół gwiazdy innej niż Słońce. Obecnie znamy już około czterech tysięcy takich planet. Na niektórych z nich panują trudne do wyobrażenia warunki - mogą tam występować np. opady szkła albo roztopionego żelaza. Uczeni mają nadzieję, że prędzej czy później odnajdą egzoplanetę o parametrach sprzyjających rozwojowi życia. W 2004 roku amerykańscy piloci zaobserwowali kilkakrotnie u wybrzeży Kalifornii niezidentyfikowany obiekt latający, który z wyglądu przypominał... miętowe drażetki tic tac. Poruszał się z prędkością i zwrotnością niespotykaną wśród maszyn produkowanych przez człowieka. Armia USA wykluczyła, aby obiekt należał do arsenału znanej jej broni powietrznej. Incydent do dziś pozostaje zatem niewyjaśniony. W maju 2017 r. międzynarodowy zespół naukowców pobrał próbki z wnętrza krateru uderzeniowego Chicxulub, znajdującego się na dnie Zatoki Meksykańskiej, w pobliżu półwyspu Jukatan. Krater ten powstał w wyniku rozbicia się asteroidy, przez którą wyginęły dinozaury. Uczeni uważają dziś, że katastrofa nastąpiła w najgorszym możliwym miejscu - ze względu na obecność ogromnych pokładów siarki, która na wiele lat zablokowała dopływ promieni słonecznych. Doprowadziło to do gigantycznych zmian klimatu na całym globie. Człowiek produkuje śmieci nie tylko na Ziemi. Wokół naszej planety krąży już około pół miliona sztuk śmieci kosmicznych, czyli przedmiotów pozostawionych przez ludzi, a nie mających obecnie żadnego pożytecznego zastosowania. W kosmosie znajdziemy zatem fragmenty rakiet czy satelitów, ale także akcesoria codziennego użytku (np. klucze porzucone podczas budowy Międzynarodowej Stacji Kosmicznej).  W trakcie obserwacji obiektów kosmicznych widzimy tak naprawdę ich obraz sprzed wielu lat - dokładnie tylu, ile lat świetlnych dzieli je od Ziemi. Jeśli więc dana gwiazda znajduje się od nas o 60 lat świetlnych, oglądamy jej stan sprzed 60 lat (bo właśnie tyle czasu potrzebuje światło, by do nas dotrzeć). Zasada ta działa też w odwrotną stronę: znajdując się odpowiednio daleko, można byłoby zobaczyć Ziemię z dalekiej przeszłości. We Wszechświecie znajduje się więcej gwiazd niż ziarenek piasku na wszystkich ziemskich plażach razem wziętych. Czyli przynajmniej miliard bilionów. Po powrocie z Księżyca astronauci uczestniczący w misji Apollo 11 zostali poddani kwarantannie. Okazało się jednak, że na powierzchni Srebrnego Globu nie występują żadne choroby dotykające ludzi. Zachód słońca na Marsie wydaje się niebieski.                                       "
Czym był pierwszy międzygwiezdny przybysz spoza Układu Słonecznego? Jest nowa teoria o ′Oumuamua,https://www.national-geographic.pl/artykul/czym-byl-pierwszy-miedzygwiezdny-przybysz-spoza-ukladu-slonecznego-jest-nowa-teoria,Unknown,['Kosmos'],"19 października 2017 r. astronomowie po raz pierwszy w historii zaobserwowali międzygwiezdnego przybysza w Układzie Słonecznym. Tajemniczy obiekt przeleciał przez naszą galaktykę z prędkością 92 tys. km/h. Oznaczono go jako 1I/2017 U1 ′Oumuamua. Zidentyfikowanie przybysza okazało się niemałym wyzwaniem dla naukowców z całego świata. Do dziś nie ustalono oficjalnie, kim lub czym był. Naukowcy cały czas próbują rozwiązać zagadkę międzygwiezdnego przybysza spoza Układu Słonecznego. Dość szybko ustalono, że obiekt nie był kometą ani asteroidą. W marcu 2021 r. głośnym echem w naukowym świecie odbiła się teorii o azotowej górze lodowej. Według jej autorów, Alana Jacksono i Stevena Descha, astrofizyków z Arizona State University, ′Oumuamua miał być liczącym nawet do 400 milionów lat odłamkiem planety podobnej do Plutona tyle że z innej galaktyki.  Już kilka miesięcy później ich wersja została obalona. Amir Siraj i prof. Avi Loeb z Uniwersytetu Harvarda przedstawili kontrargumenty w artykule opublikowanym na łamach czasopisma naukowego „New Astronomy”. Naukowcy wytłumaczyli, że w kosmosie nie ma wystarczającej ilości azotu, aby stworzyć obiekt długi na ok. 400-800 m i szeroki na 35-167 m.  W tym samym artykule Loeb przekonywał, że ′Oumuamua mógł być w rzeczywistości żaglem słonecznym. Jako dowody wskazywał odblaskowy kolor oraz „kształt zbliżony do cygara lub naleśnika”. Co więcej, nagłe przyspieszenie obiektu i odchylenie od orbity miało być wynikiem ciśnienia promieniowania, a właśnie w ten sposób działają słoneczne żagle. Naukowiec przedstawił kolejne argumenty za w swojej książce „Extraterrestrial: The First Sign of Intelligent Life Beyond Earth”. Na pytanie, w jaki sposób ′Oumuamua dotarł do Układu Słonecznego i zbliżył się tak blisko Ziemi, odpowiada że umożliwiła mu to dynamika orbitalna typowa dla sond. Ta teoria tylko z pozoru wydaje się być prosta. Wcześniej astrofizyk z Uniwersytetu Harvarda zasłynął mówiąc, że żagiel słoneczny mógł napędzać statek kosmiczny. Wówczas nieregularne tempo obiektu miało być spowodowane „celowym manewrowaniem”. Podobne niedopowiedzenia i tajemnice elektryzują miłośników teorii spiskowych. Nasza wciąż ograniczona wiedza o kosmosie pozostawia pole do przypuszczeń i fantazji. Widać chociażby po niesłabnącej od lat popularności filmów i powieści o tematyce science-fiction. Zastanawiające są jednak wyniki przeprowadzonej w tym roku ankiety, według której większość Amerykanów wierzy w kosmitów. "
Oto lepsza alternatywa dla baterii litowo-jonowych. Naukowcy z Teksasu rozwijają baterie sodowe,https://www.national-geographic.pl/artykul/nadchodza-baterie-sodowe-tansze-od-litowych-rownie-sprawne-i-bezpieczniejsze-dla-swiata-211207050535,Michał Rolecki,"['Odkrycia', 'Nauka']","W większości używanych dziś urządzeń – od elektrycznych samochodów po smartfony – montowane są baterie litowo-jonowe. Lit nie jest pierwiastkiem powszechnie występującym. Dodatkowo do produkcji baterii litowych niezbędne są metale rzadkie, takie jak kobalt. Ma to znaczący wpływ na ich cenę.  Teoretycznie lit mógłby zostać zastąpiony przez sód. To pierwiastek bardzo powszechny, więc baterie sodowe mogłyby być znacznie tańsze. Miałyby też 2 inne zalety: Sęk w tym, że sód jest pierwiastkiem dość opornym. Próby stworzenia trwałych baterii o właściwościach podobnych do litowych kończyły się fiaskiem. Główny problem stanowił fakt, że sód szybko tworzy na elektrodzie tzw. dendryty, czyli cienkie metaliczne struktury kształtem przypominające nici. To sprawiało, że takie baterie miały krótką żywotność.  Naukowcom z University of Texas w Austin udało się ten problem rozwiązać. Wykorzystali komputerowy model, który pozwolił stworzyć nowy materiał zapobiegający powstawaniu dendrytów. A przez to – uszkodzeniu elektrody.  Kopalnia kobaltu w Chile. fot. Cristobal Olivares/Bloomberg via Getty Images Powstał on z naniesienia cienkiej warstwy sodu na tellurek antymonu. Potem składano go wiele razy, tworząc naprzemienne warstwy. Badacze porównują jego strukturę do wielokrotnie składanego ciasta filo, z którego wypieka się np. baklawę.  Taki proces sprawia, że sód jest bardzo równomiernie rozłożony i dendryty na nim powstają znacznie wolniej i rzadziej. To zaś z kolei oznacza, że bateria sodowa może dorównać litowej, jeśli chodzi o ilość cykli ładowania i rozładowania. Ma też porównywalną do litowych baterii gęstość energii. To parametr określający, ile energii może przechować dany materiał w przeliczeniu na swoją masę. Inne rodzaje baterii opartych o sód były dotąd pod tym względem słabsze.  Wynalazcy materiału złożyli już wniosek patentowy na elektrodę sodową. Są bowiem spore szanse, że nowymi bateriami szybko zainteresuje się przemysł. Popyt na przechowywanie energii stale rośnie. Tymczasem lit jest rzadki, drogi, jego produkcja zużywa bardzo dużo wody i jest też źródłem wielu zanieczyszczeń. Węglan litu wykorzystuje się do produkcji baterii litowo-jonowych. fot. Shen Chunchen/VCG via Getty Images Na dodatek kobalt wykorzystywany w bateriach litowych pochodzi głównie z Kongo. Kraj ten zaspokaja ponad 70 proc. światowego zapotrzebowania. Tymczasem wydobycie rud metali w Kongu odbywa się głównie w nielegalnych kopalniach. Pracują w nich, często pod przymusem, dziesiątki tysięcy uciekinierów z terenów objętych walkami, w tym dzieci. Wschodnie prowincje kraju są ogarnięte wojną domową trwającą od lat 90."
Ilustracje ze średniowiecznych manuskryptów nie przestają zadziwiać!,https://www.national-geographic.pl/artykul/bogato-ilustrowane-manuskrypty-ze-sredniowiecza-robia-wrazenie-do-dzis,Unknown,['Historia'],"Tak zwane „iluminowane rękopisy” to pisma ozdobione ornamentami, najczęściej pochodzące Europy, z okresu średniowiecza. Nie oznacza to jednak, że jedynie średniowieczna tworzyła tego typu rękopisy. Istnieją starożytne pisma tego rodzaju, pochodzące z czasów antycznych. Bogate tradycje w tworzeniu ozdobnych rękopisów miały też ludy prekolumbijskie z obydwu Ameryk, jak Majowie czy Aztekowie, tworzący tzw. kodeksy. Najstarsze zachowane do dziś egzemplarze „iluminowanych manuskryptów” powstały w okresie IV i V w.n.e. pochodzą z IV i V wieku naszej ery. Należą do nich np. „Biblia z Quedlinburga”, która jest najstarszym dziełem zawierającym miniatury o rodowodzie chrześcijańskim. 
Ozdabianie manuskryptów ornamentami było też praktyką stosowaną w starożytnym Rzymie mniej więcej od I w.p.n.e. Czasami ozdabiano teksty dotyczące ważnych postaci ich wizerunkami.  Wiemy o nich jednak tylko dzięki dawnym historykom. Do dziś nie zachowały się bowiem żadne z nich. 

Wielu ekspertów zwraca uwagę na starożytny Egipt, gdzie według nich sztuka zdobienia manuskryptów wymyślnymi rysunkami pojawiła się po raz pierwszy. Przemawia za tym odkrycie dotyczące portretów, którymi były ozdabiane manuskrypty. Wykonywano je specjalną metodą polegającą na rysowaniu konturów czarną farbą, a następnie wypełnianiu kształtu określonym kolorem. Tą technikę nazywa się dziś „metodą egipską"". 

Jest to sposób ozdabiania manuskryptów dość podobny do tego, jaki stosowali średniowieczni skrybowie. Oni również zaczynali od tworzenia konturów wykonanych czarnym tuszem. Na tym jednak podobieństwa się kończą, ponieważ w średniowieczu nastąpił znaczny rozwój technik zdobniczych, których używano do ozdabiania tekstów. To wtedy właśnie zaczęto dodawać do manuskryptów bardziej skomplikowane ilustracje. Niekiedy były to obrazy zajmujące nawet całą stronę. Częstym motywem były zdobione inicjały (czyli duże, pierwsze litery od których zaczynał się dany paragraf lub strona) i obramowania stron. Jedną z technik tworzenia takich malunków było pokrywanie wybranego miejsca klejem na którym następnie układano pozłacane liście, które w dalszej kolejności były starannie wcierane w papier. Efektem była błyszcząca powierzchnia. Na koniec, reszta malunku była pokrywana kolorowymi farbami. Końcowy efekt sprawiał, że ozdobione w ten sposób strony dosłownie mieniły się w świetle. 
Przykład manuskryptu ze złoconymi ilustracjami (getty images) Cechą szczególną europejskich manuskryptów z okresu średniowiecza jest ich niemal jednorodna tematyka. Ozdobne pisma i księgi najczęściej dotyczyły tematów religijnych. W okresie między szóstym a ósmym stuleciem naszej ery np. mnisi z irlandzkich klasztorów posiadali monopol na tworzenie takich dzieł. Nic więc dziwnego, że zachowane z tego okresu manuskrypty pełne są tematyki religijnej połączonej z motywami wywodzącymi się z kultury celtyckiej. 

Dopiero od mniej więcej od IXw. produkcją „iluminowanych manuskryptów” zaczęli się trudnić również ludzie nie związani z religią. Nie oznaczało to jednak, iż tematyka religijna przestała być dominującym motywem. Oprócz niej jednak, coraz więcej ilustracji zaczęło przedstawiać sceny z życia ważnych postaci i władców, wydarzenia historyczne, ale też bardziej bardziej przyziemne tematy jak turnieje rycerskie czy sceny z życia codziennego.

Całym odrębnym gatunkiem można określić malunki przedstawiające dziwaczne stworzenia i motywy. Smoki, antropomorficzne zające i inne zwierzęta do dziś potrafią robić wrażenie, dając świadectwo niezwykłej wyobraźni swych twórców. Takie obrazy najczęściej można znaleźć na marginesach pism. Mają one nawet swoją nazwę, wywodzącą się od miejsc, w których były umieszczane – marginalia. Te najdziwniejsze z nich, przedstawiające wymyślne stwory i tego typu wizerunki, są określane mianem drolerii.    Drolerie, były szczególnie popularne w manuskryptach tworzonych w Anglii i Francji w  XIII i XIV wieku. W polskim piśmiennictwie, przykładami dzieł, w których można odnaleźć takie osobliwe dekoracje są m.in. „Psałterz floriański” czy „Graduał Jana Olbrachta”. 

Chyba najczęściej spotykanym motywem, jeśli chodzi o drolerie, są antropomorficzne zwierzęta. Na tych ilustracjach zajmują się np. polowaniem na inne zwierzęta, graniem muzyki lub przeprowadzaniem...egzekucji na ludziach. Nie sposób nie odnieść wrażenia, iż tego typu malunki miały przede wszystkim charakter humorystyczny. Na pewno musiały też przysporzyć radości ich twórcom, którzy mogli puścić wodze fantazji, przedstawiając np. Króliki biorące udział w turniejach rycerskich.   Drugim, najbardziej popularnym motywem, który można odnaleźć w średniowiecznych manuskryptach są zdobienia przedstawiające wszelkie przejawy ludzkiej seksualności. Średniowiecze kojarzone jest z surową obyczajowością i rygorystycznie pojmowaną religią, gdzie głównym celem człowieka miało być dostąpienie zbawienia wieńczącego życie pełne pokory i modlitwy. Istotnie, taki był dominujący nurt tamtych czasów. Czy może w takim razie dziwić, że gdziekolwiek tylko nadarzyła się sposobność, średniowieczni twórcy dawali upust swojej fantazji i tworzyli obrazy, które nawet dziś zwracają uwagę swoją obscenicznością.   Manuskrypt z XIII w. z francuskiego Amiens (public domain)"
Atmosfera Marsa. Jaki ma skład i dlaczego Mars niemal całkowicie ją utracił?,https://www.national-geographic.pl/artykul/atmosfera-marsa-jaki-ma-sklad-i-dlaczego-mars-niemal-calkowicie-ja-utracil,Unknown,['Kosmos'],"Atmosfera Marsa to zaledwie jeden procent tej ziemskiej. Gazowa otoczka Ziemi składa się w 78 procentach z azotu i w 21 procentach z tlenu. Zawiera też jeden procent argonu, 0,04 procenta dwutlenku węgla i niewielkie ilości innych gazów. Za to atmosfera Marsa składa się głownie z dwutlenku węgla, który stanowi aż 95 procent wszystkich zarejestrowanych na Marsie gazów. Reszta to: Ale cztery miliardy lat temu atmosfera Marsa była znacznie gęstsza i zawierała więcej tlenu niż ta ziemska. Co takiego się stało, że Czerwona Planeta utraciła swoją gazową powłokę? Naukowcy badający Marsa od lat przekonywali, że może mieć to związek z niszczycielskim działaniem tzw. wiatru słonecznego – strumienia naładowanych cząstek emitowanych przez Słońce. Ale trzeba było orbitera MAVEN, by to potwierdzić. MAVEN rozpoczął naukową część misji 16 listopada 2014 r. Prowadził regularne obserwacje górnych warstw marsjańskiej atmosfery, jonosfery i jej interakcji z wiatrem słonecznym za pomocą dziewięciu instrumentów naukowych. Jeszcze w grudniu tego samego roku naukowcy misji ogłosili, że wykryli dwa nieprzewidziane zjawiska w marsjańskiej atmosferze. Jedno to obecność chmury pyłu na dużej wysokości – od 150 do 300 kilometrów. Drugim było odkrycie jasnej, ultrafioletowej zorzy polarnej na półkuli północnej. Dzięki badaniom zawartości dwóch izotopów argonu – argonu-36 i cięższego argonu-38 – naukowcy potwierdzili, że marsjańska atmosfera została wymieciona w przestrzeń przez wiatr słoneczny. Do utraty gazowej powłoki zaczęło dochodzić już około cztery miliardy lat temu. Wtedy Czerwona Planeta była jeszcze bardzo młoda, bo ukształtowała się około 4,6 miliarda lat temu. To przynajmniej częściowo wyjaśnia zmianę ciepłego niegdyś, całkiem wilgotnego klimatu Marsa na ten obecny. Jednym z zadań atmosfery jest bowiem utrzymywanie na planecie względnie stałej temperatury. Średnia temperatura na chronionej warstwą atmosfery Ziemi wynosi około 15 stopni Celsjusza. W obszarach podbiegunowych jest to średnio minus 10 st. C, w okolicy równika 30 st. C. Natomiast na Marsie średnia temperatura to około minus 60 st. C. Najwyższa odnotowana na Marsie w okresie letnim temperatura wyniosła około 25 stopni Celsjusza w dzień. Ale tak ciepło jest tylko w pobliżu równika. W okolicach biegunów, nawet w środku letniego dnia, temperatura jest znacznie niższa, jednak również przekracza zero stopni. Najsurowsze i najzimniejsze warunki panują na Czerwonej Planecie zimą. Wówczas temperatura w okolicy biegunów może spadać nawet poniżej minus 150 st. C.
 
Problemem są przede wszystkim ogromne dobowe wahania temperatury. Bo chociaż w ciepłe dni słupek termometru może podskoczyć do wspomnianych 25 st. C na plusie, to w nocy spada nawet o 100 stopni i więcej. Tak duże skoki temperatury oraz skrajnie niekorzystne warunki uniemożliwiają, póki co, kolonizację tej planety. A jednak plany ustanowienia bazy na Marsie są całkiem zaawansowane. Elon Musk, szef SpaceX planuje założyć tam pierwszą kolonię w ciągu najbliższej dekady. Własne plany ma też NASA i inne agencje. Tylko jak tego dokonać w tak nieprzychylnych warunkach? NASA z powodzeniem testuje na Marsie technologie, jakie mogą być użyteczne dla przyszłych kolonistów i pomóc im funkcjonować w świecie niemal pozbawionym atmosfery. Wraz z łazikiem Perseverance poleciały na Marsa próbki nowoczesnych materiałów, które – jeśli się sprawdzą – posłużą do stworzenia ultranowoczesnych i superwytrzymałych skafandrów marsjańskich. Perseverance zawiózł na naszą sąsiednią planetę też urządzenie MOXIE. To eksperyment, który miał wykazać, czy z marsjańskiego dwutlenku węgla można wygenerować tlen niezbędny kolonistom. Eksperyment okazał się sukcesem i analogiczne, choć znacznie wydajniejsze urządzenia będą częścią przyszłych misji załogowych. Ale tlen można też wygenerować z wody. Wiemy, że pod powierzchnią Marsa, w skalnych rozpadlinach, a przede wszystkim w czapach polarnych jest zamarznięta woda. Dzięki prostemu procesowi elektrolizy można z niej uzyskać tlen i wodór. To już coś, choć wciąż niewiele. Poza zimnem na Marsie panuje też bardzo niskie i mordercze dla naszego gatunku ciśnienie. Jego średnia wartość na Marsie wynosi 600 Pa, czyli mniej niż jeden procent ciśnienia przy powierzchni Ziemi. Do tego dochodzi wspomniany brak tlenu w powietrzu. Koloniści będą musieli zmierzyć się również z wyjałowioną przez działanie wiatru słonecznego glebą, która nie wyda plonów. Co pewien czas podnosi się kwestię terraformacji, czyli upodobnienia Marsa do Ziemi. Wizjonerzy mają na to różne pomysły. Jednym z najbardziej szalonych był ten Elona Muska, który uznał, że jeśli zbombarduje się Marsa pociskami atomowymi, te wywołają na planecie efekt cieplarniany. Wówczas roztopią się czapy lodowe i, gdy ustanie skażenie promieniotwórcze, planeta będzie nadawała się do życia. Ten pomysł nie liczy się przynajmniej z jednym problemem. Chodzi o to, że Mars ma bardzo słabą, istniejącą tylko punktowo magnetosferę, która nie jest w stanie uchronić planety przed niszczycielskim działaniem wiatru słonecznego. Dlatego nawet jeśli jakimś sposobem uda się zagęścić tamtejszą atmosferę, wiatr słoneczny ponownie zrobi swoje."
Jak bije serce czarnej dziury? Licząca dekady kosmiczna zagadka została rozwiązana,https://www.national-geographic.pl/artykul/jak-bije-serce-czarnej-dziury-liczaca-dekady-kosmiczna-zagadka-zostala-rozwiazana-220308122749,Unknown,['Kosmos'],"Czarne dziury to chyba najbardziej fascynujące obiekty, jakie istnieją we Wszechświecie. Powstają, gdy gwiazda wypala się i zapada pod ciężarem siły własnej grawitacji. W rezultacie rodzi się czarna dziura. To obiekt o tak wielkiej sile ciążenia, że nie mogą się z niego wydostać ani materia, ani światło. Ta druga cecha czarnych dziur sprawia, że ich obserwacje są znacząco utrudnione. Naukowcom w badaniu czarnych dziur pomagają detektory fal grawitacyjnych, takie jak LIGO czy VIRGO. A także obserwacje pośrednie – promieniowania w różnych zakresach widma, którego emisja związana jest ze zjawiskami zachodzącymi wokół czarnych dziur. Modele teoretyczne próbują jak najdokładniej opisać, co dzieje się zwłaszcza w okolicy tzw. horyzontu zdarzeń. To granica czarnej dziury, spoza której nic już nie może się wydostać. Wiadomo, że jeśli w pobliżu czarnej dziury znajduje się gwiazda, ta pierwsza pochłania jej materię, która opada na czarną dziurę, tworząc tzw. dysk akrecyjny. Między wewnętrzną częścią dysku akrecyjnego a horyzontem zdarzeń znajduje się korona czarnej dziury. To obłoki rozgrzanej plazmy podobne do tych, które widzimy wokół Słońca. Czarne dziury od czasu do czasu emitują też tzw. dżety – dwa strumienie rozgrzanej materii, wyrzucane przez grawitację w przeciwnych kierunkach. Czy korona ma jakiś związek z dżetami? A może są tym samym? Odpowiedzi na to pytanie udzielił właśnie zespół astronomów w artykule opublikowanym w czasopiśmie naukowym „Nature Astronomy”. Rozwiązanie zagadki wymagało prowadzenia obserwacji trwających szesnaście lat. – Od dwudziestu lat w nauce trwa debata, czy korona czarnych dziur i wyrzucane przez nie dżety to to samo – opowiada astrofizyk Mariano Méndez z holenderskiego Uniwersytetu w Groningen. – Teraz wiemy, że powstają one sekwencyjnie, jedne po drugich.
 
Do takich wniosków doprowadziły obserwacje, które rozpoczęto w 1996 r., a zakończono w 2012 r. Naukowcy przyglądali się układowi podwójnemu GRS 1915+105, odległemu o 36 tys. lat świetlnych od Słońca. Składa się on z czarnej dziury oraz z gwiazdy. Ponieważ oba te obiekty znajdują się blisko siebie, czarna dziura pochłania materię opadającą na nią z gwiazdy. W tym procesie powstaje wirujący dysk akrecyjny. Skomplikowane otoczenie czarnej dziury emituje przy tym ogromne ilości promieniowania. I to właśnie ono stanowiło przesłankę pozwalającą wywnioskować, co dokładnie dzieje się w układzie podwójnym GRS 1915+105. Zespół Méndeza zbierał dane dotyczące dwóch rodzajów promieniowania: promieniowania rentgenowskiego i radiowego. Źródłem pierwszego jest korona, drugie zaś pochodzi z emitowanych przez czarne dziury dżetów. Po zebraniu danych naukowcy opracowali 410 symulacji łączących dane o emitowanym przez układ GRS 1915+105 promieniowaniu rentgenowskim i radiowym. Odkryli, że kiedy pierwsze się wzmacnia, drugie słabnie – i na odwrót. To wskazuje, że kiedy dżety są najsłabsze, korona jest największa. Oraz że cały proces zachodzi cyklicznie. Dokładnie przedstawia to poniższa animacja. Widać na niej sekwencyjny proces, który przypomina bicie serca. Korona powiększa się aż do momentu, gdy czarna dziura wyrzuca dżety. Wtedy maleje, a gdy proces emisji dżetów kończy się, znów zaczyna rosnąć."
Naukowcy po raz pierwszy w historii dokonali sekwencjonowania genomu ofiar erupcji Wezuwiusza,https://www.national-geographic.pl/artykul/naukowcy-po-raz-pierwszy-w-historii-dokonali-sekwencjonowania-genomu-ofiar-erupcji-wezuwiusza-220527010801,Unknown,"['Odkrycia', 'Historia']","W 79 r. n.e. doszło do katastrofalnej erupcji Wezuwiusza. Wybuch wulkanu zniszczył wówczas trzy rzymskie miasta – Pompeje, Herkulanum i Stabie. Zginęło wówczas kilka tysięcy osób. Popiół wulkaniczny całkowicie przykrył budynki i ciała ludzi oraz zwierząt, co pozwoliło zachować znaczną część ruin i szczątek zmarłych. Dzięki temu zniszczone miasta stanowią dziś bardzo cenne źródło wiedzy archeologicznej o średniej wielkości rzymskich miastach. Naukowcy od wielu lat próbują dowiedzieć się więcej o ludziach, którzy zamieszkiwali Pompeje. Przed wybuchem wulkanu miasto zamieszkiwało ok. 20 tysięcy osób. Dzisiaj możemy niewątpliwie mówić o przełomie w badaniach nad słynną erupcją. Uczeni z Uniwersytetu Rzymskiego po raz pierwszy w historii dokonali sekwencjonowania genomu ofiar Wezuwiusza. Najnowsze badania zostały opublikowane na łamach czasopisma naukowego „Scientific Reports”. Uczeni analizowali szczątki dwóch ofiar wybuchu, które znaleziono w jednym z domów w centrum starożytnego miasta. Pierwsze należały do mężczyzny, który w chwili śmierci miał ok. 35–40 lat i ok. 164 cm wzrostu. Drugie natomiast do kobiety, która umarła w wieku ok. 50 lat i miała ok. 153 cm wzrostu. Za najnowsze badania odpowiadał archeolog Gabriele Scorrano z Uniwersytetu Rzymskiego. Naukowcom udało się odzyskać DNA z obydwu ciał, ale genom udało się zsekwencjonować jedynie na podstawie materiału genetycznego mężczyzny. Do sekwencjonowania genomu pobrano DNA z części skalistej kości skroniowej. Uczeni porównali próbkę z materiałem genetycznym ponad 1000 starożytnych ludzi, którzy zamieszkiwali kontynent europejski oraz z informacją genetyczną ponad 400 współczesnych mieszkańców Europy. Badacze potwierdzili, że zmarły mężczyzna był etnicznym Włochem. Badacze zwrócili uwagę, że jego materiał genetyczny był podobny do DNA mieszkańców dzisiejszych Włoch kontynentalnych. Dalsza analiza wykazała, że niektóre geny były podobne do DNA ludzi, którzy zamieszkiwali Sardynię. Naukowcy twierdzą, że to sugeruje, że w tamtym okresie Półwysep Apeniński cechował się dużą różnorodnością genetyczną. Uczeni przypominają, że w minionych czasach Rzymianie sprowadzali m.in. niewolników z różnych regionów Europy. Badacze podkreślają jednak, że genom mężczyzny sugeruje, że był on wolnym człowiekiem. Naukowców szczególnie zaintrygował jeden szczegół. W DNA mężczyzny zidentyfikowali obecność Mycobacterium tuberculosis, czyli prątka gruźlicy. To gatunek bakterii tlenowej, która powoduje bardzo poważną chorobę zakaźną. Dokładne badania wykazały, że zmarły chorował na wyjątkowo rzadką gruźlicę kości. Uczeni przeanalizowali jego kręgi. Okazało się, że choroba zaatakowała jego kręgosłup. Uczeni podkreślają jednak, że odkrycie tej dolegliwości nie jest dla nich wielkim zaskoczeniem. Duże miasta i większa gęstość zaludnienia sprzyjały rozprzestrzenianiu się tego rodzaju bakterii. – Nasze odkrycie stanowi podstawę do dalszych badań nad mieszkańcami starożytnych Pompejów. Być może wkrótce uda nam się dokładnie zrekonstruować życie tego niezwykle interesującego rzymskiego miasta – podsumowują autorzy badań."
Curiosity znalazł na Marsie dwie dziwacznie skręcone skalne wieże. Czy to tzw. bajeczne kominy?,https://www.national-geographic.pl/artykul/curiosity-znalazl-na-marsie-dwie-dziwacznie-skrecone-skalne-wieze-czy-to-tzw-bajeczne-kominy-220607010016,Unknown,['Kosmos'],"Tym razem łazik Curiosity sfotografował dwie skalne wieżyczki. Na tle rdzawego podłoża słupki wyglądają jak screen z gry komputerowej lub storyboard filmu science fiction. Dwie cienkie, wyginające się kolumny są poskręcane. Tak, jakby ktoś uformował je z modeliny albo innego plastycznego materiału, który został następnie utwardzony. Łazik marsjański sfotografował ten dziwny obiekt 17 maja. Zdjęcie zostało jednak pokazane dopiero w zeszłym tygodniu przez SETI.  SETI publikuje zdjęcia robione przez różne instrumenty naukowe w Układzie Słonecznym na swoim koncie twitterowym. #PPOD: Here is another cool rock at Gale crater on Mars! The spikes are most likely the cemented fillings of ancient fractures in a sedimentary rock. The rest of the rock was made of softer material and was eroded away. ð·: @NASA @NASAJPL @Caltech #MSSS fredk, acquired on May 17. pic.twitter.com/RGfjmRBfI7 Zdaniem ekspertów dziwne formacje na Czerwonej Planecie powstały z materiału przypominającego cement. Musiał on wypełniać pęknięcia w podłożu skalnym. Kiedy skała została starta na skutek erozji, na powierzchni pozostały tylko fantazyjnie uformowane „plomby”. Co ciekawe, mimo że wieżyczki są bardzo cienkie, nie upadają pod swoim ciężarem. To efekt słabszego niż ziemskie przyciągania grawitacyjnego na Marsie. W podobny sposób do opisanego wyżej powstają również niezwykłe formacje skalne na Ziemi. Nazywane bywają hoodoo lub bajecznymi kominami. Zazwyczaj składają się z podstawy w kształcie walca różnej wielkości, na którym leży mniejsza lub większa „pokrywka”. Hoodoo w Kapadocji / Getty Images Przypominające grzyby skały zdobią krajobraz tureckiej Kapadocji czy francuskiej doliny Durance. Można je też podziwiać w Utah. Powstają ze skał osadowych o różnej odporności na erozję, najczęściej w suchym klimacie. W niektórych miejscach, np. w Bryce Canyon w Utah, mogą mieć wysokość dziesięciopiętrowego budynku. Poskręcane kolumny to kolejne odkrycie łazika Curiosity. Stanowiący serce misji Mars Science Laboratory pojazd pracuje w kraterze Gale, jednym z ogromnych kraterów marsjańskich. Gale ma ponad 150 km średnicy. Powstał ok. 3,5–3,8 mld lat temu na skutek uderzenia potężnej asteroidy. Krater został wybrany na miejsce lądowania łazika, ponieważ ma bardzo urozmaiconą rzeźbę. W jego środku wznosi się potężna góra – Aeolis Mons. Składa się ona z warstw skał osadowych, których badanie pozwala prześledzić geologiczną historię Czerwonej Planety. Curiosity bada właśnie Aeolis Mons i otaczające górę równiny. Podejrzewa się też, że Gale jest wyschniętym jeziorem. Na jego dnie mogła znajdować się kiedyś płynna woda, a w niej – pozaziemskie życie mikrobiologiczne. Curiosity jest wyposażony w wiertarkę udarową, którą rozwierca marsjańskie skały. Próbki następnie przenoszone są do laboratorium na pokładzie łazika, gdzie badany jest ich skład."
K2 i co dalej? Najnowszy odcinek podcastu National Geographic Traveler Zjawiskowo,https://www.national-geographic.pl/artykul/k2-i-co-dalej-najnowszy-odcinek-podcastu-national-geographic-traveler-zjawiskowo-220406031049,Unknown,"['Podcasty', 'Ludzie|National Geographic > Przyroda']","Najnowsza powieść Maxa Cegielskiego ""Nazywam się Czogori"" zabiera czytelnika na drugi najwyższy szczyt świata - K2, a właściwie Czogori, bo to tak pierwotnie nazywał się ten ośmiotysięcznik. „Miejscowe wierzenia i tradycje, ekonomiczne i społeczne problemy są jednak pomijane w relacjach. Podobnie jak ekologiczna katastrofa, której przyczyną jest zarówno położona tuż obok linia frontu, jak i śmieci pozostawiane przez wspinaczy – nie tylko plastik, lecz także trupy.”"
Na naukę nigdy nie jest za późno. CKE ujawniła wiek najstarszego maturzysty. Czy padł rekord?,https://www.national-geographic.pl/artykul/matury-2022-ile-lat-ma-najstarszy-maturzysta-cke-ujawnilo-wiek-abiturienta-220505081027,Unknown,['Nauka'],"Za nami pierwszy dzień matur. 4 maja absolwenci szkół średnich przystąpili do pierwszego z trzech obowiązkowych pisemnych egzaminów na poziomie podstawowym – języka polskiego. Maturzyści zmierzyli się z fragmentem XII księgi „Pana Tadeusza” Adama Mickiewicza oraz „Nocami i dniami” Marii Dąbrowskiej. Ci, którzy wybrali analizę wiersza, musieli zinterpretować utwór Józefa Barana „Najkrótsza definicja życia”. Z kolei w części testowej abiturienci musieli rozwiązać zadania na podstawie zamieszczonych w arkuszu fragmentów tekstów – Krzysztofa A. Wieczorka „Serce czy rozum? Emocje w argumentacji i perswazji” i Grzegorza Jakowicza „Życie na poczytaniu. Rozmowy o literaturze i reszcie świata”. Zdający za cały egzamin może otrzymać 70 punktów – 20 za test i 50 za wypracowanie. Aby pisemna matura z języka polskiego na poziomie podstawowym, która trwa 170 minut, została uznana za zdaną, uczeń musi uzyskać co najmniej 30% z możliwych punktów do zdobycia.  Według danych Centralnej Komisji Egzaminacyjnej, do tegorocznego egzaminu maturalnego przystąpi prawie 290 tys. zdających. Choć w zdecydowanej większości są to świeżo upieczeni absolwenci liceów i techników, nie brakuje jednak także abiturientów, którzy edukację mają już dawno temu. Tak dawno, że są już na zasłużonej emeryturze. Jak informuje CKE, najstarszy maturzysta 2022 urodził się w 1951 roku. To oznacza, że w dniu przystąpienia do egzaminu dojrzałości ma 71 lat. „Najstarszy tegoroczny maturzysta urodził się w 1951 roku. Do egzaminu maturalnego przystępuje w wieku 71 lat! Trzymamy kciuki” – napisała Centralna Komisja Egzaminacyjna na Twitterze. #matura2022

Ciekawostka #1️⃣:

najstarszy tegoroczny maturzysta urodził się w 1️⃣9️⃣5️⃣1️⃣ roku. Do egzaminu maturalnego przystępuje w wieku 71 lat!

Trzymamy kciuki❗️ðð» Mimo że wiek najstarszego tegorocznego maturzysty robi wrażenie, nie jest to jednak rekord. W 1999 roku do egzaminu dojrzałości przystąpił 80-letni Andrzej Masztalerz. Z kolei w 2010 świadectwo maturalne odebrał Stanisław Lasota, mając wówczas 74 lata. W wywiadzie dla „Rzeczpospolitej” stwierdził, że „zaawansowany wiek to dobry moment na uzupełnienie wykształcenia. Można znaleźć cel w życiu, kiedy dzieci wydoroślały”.  Poza granicami kraju także znajdziemy kilka przypadków późnej edukacji. Przykład? Chociażby niespełna 100-letnia Josephine Belasco z San Francisco, która ukończyła szkołę średnią w 2006 roku, mając 98 lat. Jak się okazuje, na naukę nigdy nie jest za późno.  Egzamin maturalny w 2022 roku zostanie przeprowadzony w dniach 4–23 maja. Zdający musi przystąpić do trzech egzaminów pisemnych na poziomie podstawowym i jednym na poziomie rozszerzonym. Dodajmy, że podobnie jak przed rokiem, maturzyści są zwolnieni z egzaminu ustnego. Do matury w tej formie przystępują jedynie chętni, którzy podczas rekrutacji na zagraniczną uczelnię muszą przedstawić wynik z części ustnej.  4 maja 2022 (środa): 5 maja 2022 (czwartek): 6 maja 2022 (piątek): 9 maja 2022 (poniedziałek): 10 maja 2022 (wtorek): 11 maja 2022 (środa): 12 maja 2022 (czwartek): 13 maja 2022 (piątek): 16 maja 2022 (poniedziałek): 17 maja 2022 (wtorek): 18 maja 2022 (środa): 19 maja 2022 (czwartek): 20 maja 2022 (piątek): 23 maja 2022 (poniedziałek):"
"Powinniśmy szukać kosmitów wokół sfer Dysona otaczających białe karły, twierdzi fizyk. Dlaczego akurat tam?",https://www.national-geographic.pl/artykul/powinnismy-szukac-kosmitow-wokol-sfer-dysona-otaczajacych-biale-karly-twierdzi-fizyk-dlaczego-akurat-tam-220606010649,Unknown,['Kosmos'],"Szacuje się, że w galaktyce Drogi Mlecznej znajduje się między 100 a 400 miliardów gwiazd. Liczba orbitujących wokół nich planet jest podobna. Czy to możliwe, że tylko na jednej z nich rozwinęło się inteligentne życie? Naukowcy podsuwają wiele argumentów za i przeciw. Dyskusja na powyższy temat ma już długą historię. Rozwijaniu jej wcale nie przeszkadza fakt, że dotychczas nigdzie poza Ziemią nie odkryliśmy nie tylko inteligentnego życia, ale jakiegokolwiek życia w ogóle. Istnieje grupa naukowców przekonanych, że to dlatego, iż źle szukamy. Podobnego zdania jest Benjamin Zuckerman, emerytowany profesor fizyki i astronomii. W maju złożył on w czasopiśmie naukowym „Monthly Notices of the Royal Astronomical Society” artykuł, w którym przekonuje, że kosmitów należy szukać wokół gwiazd zwanych białymi karłami. U podstaw tego rozumowania znajdują się liczby dotyczące Ziemi. W tej chwili rokrocznie zużywamy jako cywilizacja 580 milionów teradżuli energii (dane za licznikiem The World Counts). Ponad 80 proc. tego pochodzi ze spalania paliw kopalnych. Ten odsetek jest tak duży, ponieważ ciągle nie umiemy korzystać z rezerwuaru energii, jaki stanowi Słońce. W każdej sekundzie nasza gwiazda emituje 3,8 * 1026 dżuli energii. Gdybyśmy pokryli dokładnie całą Ziemię panelami słonecznymi, przy obecnym poziomie technologicznym bylibyśmy w stanie zbierać tylko 1017 dżuli. Cywilizacje bardziej zaawansowane naturalnie poradziłyby sobie znacznie lepiej. By nie tracić energii macierzystej gwiazdy, zbudowałyby wokół niej tzw. sferę Dysona. W 1959 r. fizyk Freeman Dyson opisał w artykule w „Science” gigantyczną konstrukcję, jaką mogłaby zbudować odpowiednio rozwinięta cywilizacja w swoim układzie planetarnym. Konstrukcja ta otaczałaby gwiazdę i pochłaniała całą jej energię. Według pierwotnej koncepcji miała to być lita sfera. Jednak nie utrzymałaby się ona w polu grawitacyjnym gwiazdy. Dlatego ostatecznie Dyson zaproponował rój obiektów krążących wokół gwiazdy. Kiedy mała lub średniej wielkości gwiazda kończy życie, zamienia się w białego karła. Tak nazywa się gęste, wypalone jądro gwiazdy, mające wielkość Ziemi. Zdaniem Zuckermana to właśnie wokół białych karłów należałoby szukać sfer Dysona. Jego zdaniem bowiem pozaziemskie cywilizacje, rozwinięte lepiej niż ziemska, wcale nie przenosiłyby się z układu do układu. Choćby dlatego, że odległości międzygwiezdne są ogromne. Gdy gwiazda wypaliłaby się, cywilizacje otoczyłyby jej pozostałość sferą Dysona. I dalej czerpałyby z niej energię. Zuckerman argumentuje, że jeśli astronomowie na Ziemi przyglądają się białym karłom i nie widzą wokół nich żadnych znaków wskazujących na istnienie sfer Dysona, paradoksalnie pozwala to oszacować maksymalną liczbę obcych cywilizacji w Drodze Mlecznej. Jak to możliwe? Rozumowanie jest następujące. Widzimy tylko niewielki ułamek wszystkich białych karłów. Jednak jeśli pewna ilość kosmitów zdecydowała się otoczyć białe karły sferami Dysona, powinniśmy dostrzec przynajmniej jedną z nich. Jeśli tak się nie stało – i nie widzimy żadnej – to możemy wyznaczyć górny limit wszystkich obcych cywilizacji budujących sfery Dysona wokół białych karłów. Korzystając z tego rozumowania, Zuckerman pokusił się o odpowiednie obliczenia. Wyszło mu, że na nie więcej niż 3 proc. planet w Drodze Mlecznej nadających się do zamieszkania rozwinęła się cywilizacja zdolna zbudować sferę Dysona wokół białego karła. Co daje maksymalnie 9 milionów potencjalnych wysoko rozwiniętych cywilizacji kosmicznych tylko w naszej Galaktyce."
"Rosja i Ukraina: skomplikowana historia, która łączy i dzieli dwa kraje",https://www.national-geographic.pl/artykul/rosja-i-ukraina-skomplikowana-historia-ktora-laczy-i-dzieli-dwa-kraje-220228104038,Eve Conant,['Historia'],"Rosyjska inwazja na Ukrainę od kilku dni dominuje w wiadomościach. Dlatego patrzymy wstecz, żeby zrozumieć długą historię sporu między sąsiednimi krajami. Dziedzictwo obu państw liczy ponad tysiąc lat i sięga czasów, kiedy Kijów, obecna stolica Ukrainy, był centrum pierwszego słowiańskiego państwa, Rusi Kijowskiej, kolebki zarówno Ukrainy, jak i Rosji. W 988 r. Włodzimierz I Wielki został ochrzczony w mieście Chersonez Taurydzki na Krymie, przyjmując prawosławie. Według niedawnego oświadczenia Władimira Putina od tego momentu „Rosjanie i Ukraińcy to jeden naród, jedna całość”. Mimo to przez ostatnie 10 wieków Ukraina była wiele razy dzielona przez konkurujące ze sobą mocarstwa. W XIII wieku wojownicy mongolscy ze wschodu podbili Ruś Kijowską, z kolei w XVI wieku z zachodu najechały ją wojska polskie i litewskie. W XVII wieku na skutek wojny między Rzecząpospolitą Obojga Narodów a caratem Rosji ziemie położone na wschód od Dniepru trafiły pod kontrolę cesarstwa rosyjskiego. Wówczas Wchód uznano za „lewobrzeżną” Ukrainę, a ziemie na zachód od Dniepru, czyli „Prawego Brzegu”, były rządzone przez Polskę. Ponad sto lat później, w 1793 roku, prawobrzeżna (zachodnia) Ukraina została zaanektowana przez Imperium Rosyjskie. Następnie w ramach polityki rusyfikacji zakazano używania i studiowania języka ukraińskiego, a mieszkańcy byli zmuszani do przejścia na prawosławie. W XX wieku Ukraina doznała jednych z największych traum w swojej historii. Po rewolucji komunistycznej w 1917 r. była jednym z wielu państw toczących brutalną wojnę domową. W 1922 r. została w pełni wchłonięta przez Związek Radziecki. Niedługo później głód doprowadził do śmierci milionów Ukraińców. Następnie Stalin sprowadził dużą liczbę Rosjan i obywateli innych krajów sowieckich – wielu z nich nie znało języka ukraińskiego i miało niewiele związków z regionem – aby pomóc w ponownym zaludnieniu tego terytorium. Te wydarzenia historyczne doprowadziły do trwałych linii podziału. Ze względu na to, że wschodnia Ukraina znalazła się pod rosyjskim panowaniem znacznie wcześniej niż zachodnia, jej mieszkańcy mają silniejsze więzi z Rosją i chętniej popierają rosyjskich przywódców. Dla kontrastu, zachodnia część Ukrainy przez wieki była pod panowaniem europejskich mocarstw, takich jak Polska i Cesarstwo Austro-Węgier. Dlatego też Ukraińcy na zachodzie mają tendencję do popierania polityków skłaniających się ku Zachodowi. Przejawia się to również w tym, że mieszkańcy wschodu w większości znają język rosyjski i wyznają prawosławie, podczas gdy na zachodnie dominuje język ukraiński i katolicyzm. Po upadku Związku Radzieckiego w 1991 r. Ukraina stała się niepodległym państwem. Zjednoczenie kraju okazało się jednak trudnym zadaniem. Steven Pifer, były ambasador USA w Ukrainie, mówi, że „poczucie ukraińskiego nacjonalizmu nie jest tak głębokie na wschodzie, jak na zachodzie”. Transformacja ustroju na demokratyczny i pojawienie się kapitalizmu było bolesne i chaotyczne, a wielu Ukraińców, zwłaszcza na wschodzie, tęskniło za względną stabilnością minionych czasów. „Największy podział występuje między tymi, którzy bardziej życzliwie patrzą na rosyjskie rządy imperialne i sowieckie, a tymi, którzy postrzegają je jako tragedię”, mówi Adrian Karatnycky, ekspert ds. Ukrainy i były członek Rady Atlantyckiej Stanów Zjednoczonych. Te różnice widać było podczas Pomarańczowej Rewolucji w 2004 r., kiedy tysiące Ukraińców manifestowało na rzecz większej integracji z Europą. – Podział jest zauważalny także na mapie ekologicznej. Południowa i wschodnia część Ukrainy jest porośnięta stepami, dominuje żyzna gleba uprawna. Z kolei północ i zachód są bardziej zalesione – mówi Serhii Plokhii, profesor historii na Harvardzie i dyrektor Ukraińskiego Instytutu Badawczego. Jak dodaje, mapa przedstawiająca rozgraniczenie między stepem a lasem, jest „uderzająco podobna” do politycznych map, na których widać preferencje wyborców w ukraińskich wyborach prezydenckich w 2004 i 2010 roku. Anektowanie Krymu przez Rosję w 2014 r., a następnie powstania separatystów w regionie Donbasu doprowadziły do proklamowania wspieranych przez Rosjan republik ludowych Ługańska i Doniecka. Dziś rosyjskie wojska ponownie gromadzą się na granicach Ukrainy, które odzwierciedlają burzliwą historię kraju ( tekst został opublikowany w oryginale 18 lutego 2022 r. - przyp. red.)."
Nowy Orient Express wyruszy z Włoch w 2023 roku,https://www.national-geographic.pl/artykul/nowy-orient-express-wyruszy-z-wloch-w-2023-roku,Unknown,['Ludzie'],"Podróż w stylu Orient Express – to marzenie znajduje się na liście marzeń wielu osób. Już w 2023 r. w Europie zostanie uruchomione nowe luksusowe połączenie z Włoch do kilku europejskich miast, w tym do Paryża, Stambułu i Splitu. Słynny Venice-Simplon Orient Express, kursujący z Wenecji do Londynu, już niebawem będzie miał nowego rywala. Włoskie usługi kolejowe chcą zachęcić nowe pokolenie podróżnych do korzystania z pociągów. Zaproszeni są wszyscy, których będzie stać na taki luksus. W przeciwieństwie do Venice-Simplon, wagony La Dolce Vita nie będą urządzone w stylu art deco. Dominować mają kolory i wzory typowe dla lat 60. i 70. XX w. W każdym z sześciu pociągów zaprojektowanych przez mediolańskie studio Dimorestudio znajdzie się 12 luksusowych wagonów, 18 apartamentów (w tym jeden honorowy) oraz wagon restauracyjny, w którym serwowana będzie włoska kuchnia haute cuisine. Orient Express La Dolce Vita będzie kursował od Alp na północy Włoch, po plaże na południu kraju. Podróżni będą mogli podziwiać sztukę i kulturę miast takich jak Mediolan, Florencja, Wenecja czy Rzym. Trasy włoskie potrwają od jednej do trzech nocy. W ofercie znajdą się również trzy międzynarodowe trasy z Rzymu do Paryża, Stambułu oraz Splitu – drugiego co do wielkości miasta w Chorwacji. Post udostępniony przez Canadian Traveller Magazine (@canadiantraveller) Usługa już teraz jest reklamowana jego „nowy sposób doświadczania Włoch” oraz „przyjazna dla środowiska przygoda, podczas której odkrywane są zapomniane drogi”. Ile to kosztuje? Noc w pociągu Orient Express La Dolce Vita to wydatek około 2 tys. euro. Dla wielu chętnych taka atrakcja nadal pozostanie więc w strefie marzeń. Coraz większa świadomość ludzi na temat zmian klimatycznych oraz zainteresowanie pierwszymi podróżami kolejowymi przyczyniły się w ostatnich latach do wzrostu popularności pociągów sypialnych. Można powiedzieć, że trend od niedawna przeżywa swój renesans. Nowe połączenia w stylu Orient Express to nie wszystko. Francuski start-up Midnight Trains ma zabrać pasażerów z Paryża do kilku europejskich miast w 2024 roku. Inwestycja jest nazywana w branży „hotelem na szynach”."
Archeolodzy odnaleźli grobowce ponad 65 brytyjskich monarchów. Mogą być związani z legendą o Królu Arturze,https://www.national-geographic.pl/artykul/archeolodzy-odnalezli-grobowce-ponad-65-brytyjskich-monarchow-moga-byc-zwiazani-z-legenda-o-krolu-arturze-220328031735,Unknown,"['Odkrycia', 'Historia']","Nowe badania zostały opublikowane w czasopiśmie naukowym ""Journal of the Royal Society of Antiquaries of Ireland"". Naukowcy opisali w nich odnalezienie grobowców, w których pochowano królów i ich rodziny z czasów wczesnego średniowiecza. Archeolodzy są przekonani, że odkrycie jest przełomem, które rzuca nowe światło na naszą wiedzę i zrozumienie tego okresu historycznego na Wyspach Brytyjskich. Badaczom udało się zidentyfikować co najmniej dwadzieścia kompleksów grobowych, w których mieli zostać pogrzebani królowie i królowe. W każdym z nich znajdowało się maksymalnie pięć grobów. Wstępna analiza wykazała, że pochodzą z V i VI wieku. To okres w historii Wielkiej Brytanii, o którym wiadomo niewiele, ze względu na znikome źródła. Dotychczas udało się odnaleźć tylko dziewięć anglosaskich miejsc pochówku, ale tylko jedno należało do rdzennego brytyjskiego króla. W V wieku rozpoczęły się podboje ziem brytyjskich przez germańskich Anglów, Sasów i Jutów. W rezultacie wojen i podbojów, rdzenni Anglicy, czyli celtyccy Brytowie, musieli wyemigrować na północ i zachód swojego kraju. O Brytach do tej pory archeolodzy i historycy wiedzieli najmniej. Wokół tego ludu wytworzyło się więcej legend i mitów, niż zgromadzono wiarygodnej wiedzy. Najnowsze odkrycie może to zmienić. Naukowcy twierdzą, że to właśnie do celtyckich Brytów należą szczątki odnalezione w grobowcach. Co ważne, nie mówimy tu o rolnikach czy kupcach, ale staroangielskich królach i władcach, co czyni badania jeszcze bardziej ekscytującymi. Nad nowymi badaniami czuwał Ken Dark, profesor z wydziału historii i archeologii na Uniwersytecie w Reading. Wraz z zespołem badaczy odnalazł te niezwykłe nekropolie na terenach zachodniej Anglii i Walii. Dziś znajdują się tam między innymi hrabstwa Somerset i Kornwalia. Historycy twierdzą, że to właśnie tam miał rządzić legendarny król Artur. Prof. Dark twierdzi, że powodem, dla którego nie udało się dotąd odnaleźć wielu miejsc pochówku władców Brytów, są różnice pomiędzy nimi a Anglosasami w kwestii grzebania zmarłych. Plemiona, które podbiły Wielką Brytanię w V wieku, chowały swoich zmarłych w dużo bardziej wyszukany sposób. Archeolog przyznaje, że w nekropoliach anglosaskich władców znajdowały się ozdobne i drogie dary, które składano w ofierze. Z kolei grobowce Brytów były bardzo proste i skromne. Dlatego tak trudno jest zidentyfikować, które szczątki należały do rodzin królewskich. Naukowcom w końcu się jednak udało. – Królewskie groby Brytów były niezwykle pospolite. Niczym nie różniły się od miejsc pochówku „normalnych” ludzi – mówi prof. Dark. Chrześcijańscy Brytyjczycy, którzy pamiętali jeszcze Imperium Rzymskie, chcieli utrzymać swoją religię, a plemiona anglosaskie nazywali poganami, przypomina prof. Dark. Jedyne szczątki władcy Brytów odnaleziono wcześniej w północno-zachodniej Walii. Należały do Cadfana, który władał walijskim królestwem Gwynedd, które zostało założone ok. 450 r. n.e.  Król zmarł ok. 625 roku, a historycy wiedzą o nim głównie za sprawą inskrypcji wyrytej na kamieniu, w miejscu pochówku. Prof. Dark wraz z grupą badaczy podjął się karkołomnego zadania. Postanowili przeanalizować tysiące stanowisk archeologicznych i miejsc, w których pochowano ludzi, zamieszkujących zachód Wielkiej Brytanii i Irlandii. Naukowcy twierdzą, że choć większość grobów wygląda skromnie i podobnie, to jednak są drobne różnice, które mogą świadczyć o wyższym statusie zmarłych. Archeolodzy twierdzą, że kompleksy grobowe, które miały należeć do królów, są większe niż standardowe. – Znaleźliśmy mnóstwo takich samych, skromnych miejsc pochówku, ale jest znikoma część z nich, która jest większa i bardziej okazała – podkreśla prof. Dark."
Pałac w Knossos: fakty i mity,https://www.national-geographic.pl/artykul/palac-w-knossos-fakty-i-mity,Redakcja,['Historia'],"Cywilizacja minojska rozwijała się od około 3000 do 1100 r. p.n.e. Pozostawiła po sobie intrygujące i monumentalne zabytki. Aczkolwiek na dobra sprawę zaczęliśmy ją odkrywać... dopiero nieco ponad 120 lat temu! Odkrywcą kompleksu w Knossos na Krecie, obejmującego około 20 tys. metrów kwadratowych, był brytyjski archeolog amator Arthur Evans (1851–1941). Niewiele jednak brakowało, aby tego epokowego dzieła dokonał Heinrich Schliemann – znany z odnalezienia ruin Troi i Myken. Okoliczności były tak zadziwiające, że podziałały na wyobraźnię naukowców, turystów i ludzi pióra. Tak pisał o tym kilkadziesiąt lat temu słynny polski poeta Zbigniew Herbert w zbiorze „Labirynt nad morzem”: „Odkrycie cywilizacji minojskiej jest dziełem jednego człowieka – Arthura Evansa. Nie był on zresztą pierwszym, którego uwagę zwróciła ta tajemnicza wyspa na morzu ciemnym jak wino. Od wielu dziesiątków lat kręciło się po niej i myszkowało sporo archeologów-amatorów. Pewien konsul hiszpański rozgłaszał, że w pobliżu Knossos znajduje się zasypany pałac, długi na 180 stóp i szeroki na 140. Pod koniec lat siedemdziesiątych ubiegłego wieku [tzn. XIX – przyp. red.] odkrywca Troi, Schliemann – ten, który ufał bezgranicznie Homerowi i nie zawiódł się na nim, wdał się w skomplikowane transakcje, a przedmiotem ich były dokładnie tereny, gdzie pod warstwą ziemi, na której rosły oliwki, ukryty był od tysiącleci pałac Minosa. Ta transakcja nie doszła do skutku, bo kreteński właściciel ziemski okazał się krętaczem i oszustem, czego nie mógł tolerować solidny Schliemann”. Tak szansę dostał nikomu nieznany Brytyjczyk. Arthur Evans poświęcił cywilizacji minojskiej całe swoje życie. Knossos uważane jest za największy i najważniejszy jej ośrodek. Funkcjonował nieprzerwanie w okresie od 2000 do 1400 r. p.n.e. Kim byli jego budowniczy? Jest na ten temat wiele hipotez. Jedna mówi, że to przybysze z rozwiniętych terenów Anatolii. Inna, że pochodzili z Egiptu. Badania DNA z 2013 r. wskazują jednak, że ich geny podobne są do neolitycznych Europejczyków. Sama nazwa cywilizacji minojskiej nawiązuje zaś do znanego z greckich mitów króla Minosa, rządzącego na Krecie. To z jego panowaniem związane są opowieści o Minotaurze, Tezeuszu i Ariadnie oraz o Dedalu i Ikarze. Czy jakiś Minos kiedykolwiek istniał? Zdaniem naukowców możliwe, że nie było to imię konkretnego władcy, lecz jego przechodni tytuł – podobnie jak „faraon” w Egipcie. Minojczycy mogli mieć wiele handlowych i politycznych związków z sąsiadami. Dziś wiemy, że ich cywilizacja wykraczała poza ramy Krety. Badane są skomplikowane związki Minojczyków z późniejszą kulturą mykeńską. Naukowcy przyglądają się też relacjom Krety z wyspą Santorini (Thirą), gdzie kwitło równie stare miasto Akrotiri. To właśnie w gigantycznym wybuchu wulkanu na Santorini około 1650 r. p.n.e. duża część naukowców upatruje początku końca cywilizacji minojskiej (który notabene mógł być źródłem legendy o katastrofie Atlantydy). Ostatecznym ciosem mógł być najazd wspomnianych wyżej Mykeńczyków, przybyszów z kontynentu. Pierwsze zniszczenie pałacu nastąpiło około 1700 r. p.n.e., a do kolejnych doszło w XV i XIV stuleciu p.n.e. Arthur Evans rozpoczął wykopaliska w Knossos w 1900 roku. Podczas badań zafascynowały go ewentualne związki między ruinami a legendarnym labiryntem króla Minosa. Herbert pisał o Evansie: „Miał lat 49, prawie tyle samo, co Schliemann, kiedy zaczął wykopaliska Troi. Nie odkrył złotych masek, skarbca, drogich kamieni – jak to działo się w Mykenach – ale stanął oko w oko ze sztuką dojrzałą i wyszukaną, architekturą pełną szarmu i subtelności, i zaskakująco słodkim, chciałoby się rzec, dekadenckim stylem życia, który emanował z odsłoniętych ruin. Labirynt schodów, pokoi, korytarzy, tarasów i dziedzińców zdawał się nie mieć końca i Evans z kłębkiem Ariadny w ręku cierpliwie posuwał się naprzód krok za krokiem”. Brytyjczyk popuścił wodze wyobraźni, czego efektem są betonowe rekonstrukcje na terenie Knossos oraz dość swobodnie interpretowane freski odkryte w ruinach. Malowidła te są bardzo dekoracyjne, z licznymi motywami roślinnymi i zwierzęcymi (podobnie jest też z ceramiką minojską). Na fresku z Knossos pojawia się też postać mężczyzny skaczącego nad bykiem, co przypuszczalnie jest odzwierciedleniem tauromachii – rytualnego widowiska, charakterystycznego także dla innych krain basenu Morza Śródziemnego. Na Krecie znaleziono także charakterystyczne figurki kobiet z odkrytymi piersiami (prawdopodobnie kapłanek lub bogiń), trzymających w dłoniach węże. To wszystko sprawiło, że budowniczych Knossos i całej cywilizacji minojskiej długo uważano za pacyfistyczną, nawet nieco hedonistyczną kulturę. Ba, być może wyjątkowo dużą rolę odgrywały w niej kobiety. Niestety, pisma używane na Krecie albo nie zostały dotąd rozszyfrowane, albo zapiski niewiele mówią o samych Minojczykach. Aczkolwiek nie była to raczej cywilizacja pokojowa, skoro symbol Knossos stanowił podwójny topór, a na całej wyspie nie brak starożytnej broni oraz śladów pożarów i walk."
Roztocze i jego atrakcje. Co warto zobaczyć w krainie aktywnego wypoczynku?,https://www.national-geographic.pl/artykul/roztocze-kraina-aktywnego-wypoczynku,Unknown,['Odkrycia'],"Roztocze, czyli prawdziwy raj dla miłośników aktywnego wypoczynku. To nie tylko kilometry szlaków pieszych i rowerowych, ale także unikatowe krajobrazy dziewiczej, roztoczańskiej przyrody. Nic więc dziwnego, że łącząca Wyżynę Lubelską z Podolem kraina od lat cieszy się dużą popularnością wśród turystów i jest obowiązkowym punktem wyprawy po wschodniej Polsce.  Roztocze to region wręcz stworzony do aktywnego wypoczynku. Większość atrakcji dopasowana jest do zróżnicowanych wymagań turystów. Znajdą tu coś dla siebie zarówno miłośnicy turystyki pieszej, jak i poszukiwacze mocnych wrażeń. Region oferuje mnóstwo atrakcji przez okrągły rok. Miłośnikom dwóch kółek do gustu przypadnie szczególnie Centralny Szlak Rowerowy Roztocza, który jest główną trasą rowerową regionu. Prowadzi przez najciekawsze miejsca Roztocza w Polsce i na Ukrainie. Podzielony jest na trzy główne odcinki: Kraśnik – Zwierzyniec, Zwierzyniec – Hrebenne, Hrebenne – Lwów i daje możliwość obejrzenia różnorodnej rzeźby terenu, ciekawej szaty roślinnej oraz występujących tu zabytków kultury. Polska Organizacja Turystyczna uznała go najlepszym produktem turystycznym 2004 roku. Planując wyprawę na Roztocze, nie sposób pominąć Narola i Zwierzyńca. Korzystne położenie czyni bowiem z tych miejscowości idealne bazy wypadowe dla tych, którzy chcą odpocząć wśród roztoczańskiej zieleni. Walory turystyczne są tu wręcz idealne dla osób preferujących turystykę pieszą, rowerową czy konną. Każdy znajdzie tu coś dla siebie – ścieżki poznawcze, piesze szlaki turystyczne i urozmaicone trasy rowerowe. Nie można również pominąć wielu tras idealnych do spływów kajakowych, przejażdżek bryczką czy kuligów. Korzystny, prozdrowotny mikroklimat, nieskazitelnie czyste powietrze i walory przyrodnicze wynikające z położenia wśród kompleksów leśnych, zachęcają do uprawiania aktywnej turystyki w Zwierzyńcu. Odwiedzający mogą skorzystać z kąpieliska na stawach „Echo”, wypożyczalni sprzętu pływającego nad zalewem w Rudce, czy spływów kajakowych po Wieprzu. Można także wypożyczyć rowery oraz pojeździć konno. Szczególnie polecana jest trasa rowerowa do Florianki – to łatwa droga, dogodna dla wypraw rodzinnych, przebiegająca przez tereny Roztoczańskiego Parku Narodowego. Przez gminę przebiegają również piękne i doskonale oznaczone szlaki piesze, w tym Szlak Krawędziowy Roztocza, Roztoczański Szlak Centralny, Szlak im. A. Wachniewskiej oraz Szlak Łącznikowy (wariant Szlaku Centralnego). Dodatkowo do wędrówek zachęca 9 ścieżek poznawczych.

Także Narol jest idealnym miejscem na wycieczki piesze i rowerowe. Urozmaicone i dosyć łagodne trasy nadają się dla turystów w każdym wieku. Na terenie gminy wytyczonych zostało 6 tras rowerowych o łącznej długości 120 km. Trasy poprowadzono drogami o niewielkim ruchu samochodowym, przebiegającym przez urokliwe okolice. Warte uwagi są również ścieżki przyrodnicze, w tym m.in. ścieżka „Bukowy Las” usytuowana na terenie rezerwatu „Las Bukowy” pod Narolem, położonego w obrębie Parku Krajobrazowego Puszczy Solskiej oraz wytyczone w Południoworoztoczańskim Parku Krajobrazowym ścieżka „Kobyle Jezioro” prowadząca przez torfowiskowy rezerwat „Źródła Tanwi” oraz pieszo-rowerowa ścieżka dydaktyczno-przyrodnicza „Źródła Tanwi”. Niewątpliwą atrakcją gminy są również organizowane na Tanwi spływy kajakowe."
"Dziwaczne hybrydy zwierząt, które naprawdę istnieją. 18 niesamowitych zwierzęcych hybryd, zamieszkujących naszą planetę",https://www.national-geographic.pl/artykul/dziwaczne-hybrydy-zwierzat-ktore-naprawde-istnieja-18-niesamowitych-zwierzecych-hybryd-zamieszkujacych-nasza-planete,Artur Białek,['Przyroda'],"Legendy o dziwacznych kreaturach są przekazywane od najdawniejszych czasów. Nie ulega wątpliwości, że większość z nich jest rezultatem wybujałej wyobraźni ich autorów i strachu przed światem dzikiej przyrody. Nie można jednak nie wspomnieć, że podobno w każdej legendzie kryje się choćby drobne ziarnko prawdy i bardzo możliwe, że tak też jest w tym przypadku. Gdy sparują się spokrewnione ze sobą gatunki, powstają hybrydy, które wyglądają jak efekt pracy zdolnego grafika komputerowego. Te zwierzęta istnieją jednak naprawdę. Niektóre powstały w naturze, inne skrzyżowano w niewoli. Łączy je jedno – każde z nich wprawia obserwatorów w prawdziwe osłupienie. Co powstanie ze skrzyżowania orki karłowatej i butlonosa zwyczajnego? Masywne stworzenie z ciałem orki i łbem delfina. Wolphin jest niezwykle rzadkim zwierzęciem. Obecnie w niewoli żyje tylko jeden przedstawiciel tego gatunku. Kolejna dziwaczna hybryda przedstawicieli morskiej fauny to narluga. Ten gatunek nie jest tak ekstremalnie rzadki jak poprzedni. Narlugi bywają widywane w wodach północnego Atlantyku.  Z morza przenosimy się na ląd. Z połączenia dwóch przedstawicieli największych drapieżnych ssaków lądowych powstał grolar, znany też jako pizzly lub nanulak (w języku Inuitów słowo „nanuk” oznacza „niedźwiedź polarny”, a „aklak” – grizzly). Większość takich okazów żyje w niewoli, ale przynajmniej jeden był widziany na wolności. Dla zwierzęcia, które zostało odłowione w 2006 roku na terytorium Kanady, spotkanie z człowiekiem nie okazało się szczęśliwe. Zebroid / Eric Lafforgue/Art in All of Us/Corbis via Getty Images Zebroid to mieszaniec powstały ze skrzyżowania zebry z innym zwierzęciem z rodziny koniowatych. Taka hybryda najczęściej powstaje w wyniku skrzyżowania genów przekazywanych przez samca zebry i klaczy innego gatunku. Zdarzają się jednak wyjątki. Jako jedna z pierwszych osób, o istnieniu zebroidów wspominał Karol Darwin. Zwierzęta z tego gatunku mają być dość agresywne i wyjątkowo trudne do oswojenia. Niezwykłe krzyżówki powstają także w królestwie wielkich kotów. Jedną z nich jest leopon. W tym przypadku, dawcą genów jest samiec lwa i samica lamparta. To niezwykle urodziwe zwierzęta, które jednak nigdy nie narodziły się na wolności. Kolejna niesamowita hybryda powstała z połączenia genów samca tygrysa i samicy lwa. Tyglewy nie żyją na wolności, to hybryda stworzona przez człowieka lub przypadek. Te piękne koty nie osiągają tak dużych rozmiarów, jak ich rodzice. Ich maksymalna długość to 180 cm, a waga zamyka się w przedziale od 140 do 180 kg. Lygrys / Costfoto/Future Publishing via Getty Images"
Największymi misjami JPL zarządzają kobiety. Zwrot w historii NASA,https://www.national-geographic.pl/artykul/najwiekszymi-misjami-jpl-zarzadzaja-kobiety-zwrot-w-historii-nasa-220314092641,Unknown,"['Kosmos', 'Ludzie']","Pod koniec stycznia 2022 roku NASA poinformowała, kto będzie nowym dyrektorem słynnego Laboratorium Napędu Odrzutowego NASA (JPL). Zarządzający tą placówką Kalifornijski Instytut Technologiczny (Caltech) wytypował na to stanowisko dr Laurie Leshin. W kosmicznym świecie zawrzało. Nigdy wcześniej kobieta nie szefowała tej zasłużonej instytucji, która wsławiła się najbardziej przełomowymi misjami w historii robotycznej eksploracji kosmosu. Ale dr Laurie Leshin nie jest przypadkową osobą, mającą jedynie pokazywać, że agencja dba o parytety. Jest znaną naukowczynią i sprawną administratorką. Zarządzała m.in. jedną z najstarszych amerykańskich uczelni technicznych, czyli Worcester Polytechnic Institute. Tutaj również była jedyną kobietą na takim stanowisku w 160-letniej historii politechniki. Pracowała też w NASA Goddard Space Flight Center. Dała się poznać jako znakomita specjalistka ds. geologii i badań planetarnych. Brała również udział w pracach przy nowym kosmicznym oku agencji, czyli Teleskopie Kosmicznym Jamesa Webba. Ma na koncie ponad 50 publikacji naukowych, a dodatkowo została odznaczona NASA Outstanding Leadership Medal 2011. To dobitnie pokazuje, że potrafi kierować zespołami badawczymi. Dr Leshin oficjalnie obejmie stanowisko w maju tego roku, ale już teraz w słynnym JPL prym wiodą kobiety. Np. dr MiMi Aung, pochodząca z Republiki Związku Mjanmy matematyczka i inżynierka, której grupa opracowała pierwszy marsjański helikopter Ingenuity. Wiropłat świetnie sprawdza się na Marsie. Choć jego misja była przewidziana na zaledwie miesiąc, to Ingenuity działa już prawie 11 miesięcy i wykonał 21 lotów. Marsjański helikopter przesyła na Ziemię dane, które w przyszłości pomogą zbudować kolejne, bardziej zaawansowane konstrukcje. Będą one mogły pełnić rolę zwiadowców w misjach robotycznych, a w przyszłości również załogowych. Skoro mowa o lataniu nad innym niż Ziemia ciałem niebieskim, nie można zapomnieć o fenomenalnym projekcie Dragonfly. To latający dron wielkości łazika, który ma badać Tytana, księżyc Saturna. W tym wypadku również stery misji objęła kobieta. Jest nią dr Elizabeth Zibi Turtle, znakomita inżynierka i fizyczka związana z Laboratorium Fizyki Stosowanej Uniwersytetu Johna Hopkinsa oraz z JPL. Prace nad misją wciąż trwają. Niedawno instrumenty Dragonfly były testowane nad kalifornijską pustynią. Chociaż do startu misji zostało pięć lat, jest to jedna z najbardziej wyczekiwanych wypraw kosmicznych najbliższej dekady. Przełomową misją ma być też Mars Sample Return. Celem tego projektu jest przetransportowanie na Ziemię próbek marsjańskiej gleby. Już teraz łazik Perseverance zbiera je. Wiemy również, kto skonstruuje pierwszą rakietę, jaka wystartuje z planety innej niż Ziemia."
Władysław Bartoszewski. Dlaczego 2022 jest jego rokiem?,https://www.national-geographic.pl/artykul/wladyslaw-bartoszewski-dlaczego-2022-jest-jego-rokiem-pochodzenie-wyksztalcenie-i-rodzina-bartoszewskiego,Halina Żurawska,['Ludzie'],"Chociaż profesor Bartoszewski odszedł kilka lat temu, jego spuściznę intelektualną ciągle przywołuje wielu rodzimych polityków i ludzi pióra. Sporo okazji ku temu przyniesie z pewnością rok 2022, oficjalnie ogłoszony Rokiem Władysława Bartoszewskiego. Działalność Władysława Bartoszewskiego posiadała co najmniej kilka wymiarów: społeczny, naukowy, polityczny, dyplomatyczny. Ta różnorodność wynikała zapewne nie tylko z jego osobistych ambicji, ale także (a może przede wszystkim) z potrzeby chwili oraz silnie rozbudzonej wrażliwości sumienia. Bartoszewski określał się przez całe życie jako człowiek głęboko wierzący. Nie mógł zatem pozostawać obojętnym na bezmiar cierpienia i niesprawiedliwości, jakie tak często widywał wokół siebie. Jako polityk Bartoszewski potrafił niejednokrotnie wzbudzać kontrowersje. Zwłaszcza u schyłku życia, kiedy w kpiącym tonie wypowiadał się o dyplomatycznych potknięciach działaczy polskiej prawicy. Jego zasługi z okresu okupacji i PRL-u były jednak na tyle znaczące, że zapewniły mu moc odznaczeń krajowych i zagranicznych. Do dzisiaj wiele osób nie waha się określać profesora mianem swojego autorytetu moralnego. Władysław Bartoszewski urodził się 19 lutego 1922 roku w Warszawie. Wywodził się z warstwy inteligenckiej: jego ojciec Władysław piastował wysokie stanowisko w Narodowym Banku Polskim, zaś matka Beata była księgową. Rodzina mieszkała na ulicy Bielańskiej, na obrzeżach dzielnicy północnej. Młody Władek ukończył najpierw Gimnazjum im. św. Stanisława Kostki (1937), a później Liceum Humanistyczne Towarzystwa Wychowawczo-Oświatowego ""Przyszłość"" (1939). Maturę udało mu się więc zdać tuż przed wybuchem wojny.  W trakcie oblężenia Warszawy we wrześniu 1939 roku Bartoszewski pracował jako sanitariusz z ramienia Polskiego Czerwonego Krzyża. To zajęcie - jak sam później twierdził - wywarło przemożny wpływ na kształtowanie się jego osobowości. Zmusiło go bowiem po raz pierwszy do konfrontacji z ludzkim cierpieniem i śmiercią. Równie istotne pod tym względem okazały się początkowe miesiące hitlerowskiej okupacji, niosące ze sobą atmosferę brutalności i terroru. 19 września 1940 roku Niemcy urządzili na Żoliborzu łapankę, w wyniku której przypadkowo schwytani warszawiacy trafili do nowo powstałego obozu koncentracyjnego Auschwitz. W tej grupie znalazł się także Władysław Bartoszewski, mający wówczas zaledwie 18 lat. W obozie spędził ponad sześć miesięcy - został wypuszczony 8 kwietnia 1941 r. Do dzisiaj dokładnie nie wiadomo, z czyjej inicjatywy doszło do jego uwolnienia; zabiegali o nie zarówno przerażeni rodzice młodzieńca, jak i działacze PCK. Bardzo możliwe, że wszystkie te naciski skłoniły ostatecznie władze obozowe do pozbycia się uciążliwego więźnia numer 4427. Po powrocie do Warszawy Władysław Bartoszewski nie opowiadał początkowo nikomu o swoich oświęcimskich doświadczeniach. Wiele lat później przyznawał jednak, że spowodowały one u niego głęboki kryzys wiary. Unaoczniły bowiem nastoletniemu chłopcu bezmiar ludzkiego bestialstwa, trudny do porównania z czymkolwiek innym. Chociaż w tamtym okresie Auschwitz nie był jeszcze obozem zagłady (miał się nim stać od roku 1942), zatrudniona w nim załoga SS nie szczędziła więźniom cierpienia i upokorzeń. Bartoszewski podkreślał niejednokrotnie, że w czasie jego pobytu w obozie dzienny bilans zgonów wynosił od kilkudziesięciu do nawet kilkuset. On sam otarł się zresztą o śmierć z wycieńczenia. Ratunek zawdzięczał ofiarności współwięźniów, którzy zanieśli go z własnej inicjatywy do obozowego szpitala. Pamięć przymusowego pobytu w Auschwitz skłoniła Bartoszewskiego do wytężonej działalności konspiracyjnej. Przez kilkanaście miesięcy był sekretarzem Zofii Kossak, która zaangażowała go do pomocy przy tworzeniu Rady Pomocy Żydom. Młody Władysław pozostawał w strukturach ""Żegoty"" przez ponad rok, chociaż - według jego własnych słów - odczuwał przy tym często paraliżujący strach o siebie i bliskich. Silniejsze od strachu okazało się jednak poczucie powinności oraz duma z ratowania wielu ludzkich istnień. Tuż po wojnie Władysław Bartoszewski został współpracownikiem Głównej Komisji Badania Zbrodni Niemieckich w Polsce. Włączył się też w działalność Polskiego Stronnictwa Ludowego, a zatem jedynej liczącej się partii opozycyjnej wobec komunistów.  Niestety, represje stalinowskie nie oszczędziły również Bartoszewskiego. Skazany pod fałszywym zarzutem szpiegostwa, lata 1946-1954 spędził w więzieniu. Rehabilitacji doczekał się w 1955 roku. Wraz z upływem czasu Władysław Bartoszewski był coraz bardziej doceniany zarówno w Polsce, jak i za granicą. Pomoc niesiona przez niego narodowi żydowskiemu przyniosła mu kilka wysokich odznaczeń, np. Krzyż Kawalerski Orderu Odrodzenia Polski czy izraelski tytuł Sprawiedliwego Wśród Narodów Świata. Bartoszewski prowadził też wykłady z historii najnowszej na wielu uczelniach krajowych i europejskich. Ponadto, już w wolnej Polsce, był ambasadorem RP w Austrii oraz (dwukrotnie) ministrem spraw zagranicznych. Zmarł 24 kwietnia 2015 roku, przeżywszy 93 lata. Rodzice przyszłego dyplomaty wychowywali go w domu pełnym ciepła. Ojciec Władysława wpoił potomkowi postawę tolerancji i otwartości, zachęcając go na przykład do utrzymywania kontaktów z żydowskimi dziećmi z sąsiedztwa. Rodzicielska postawa mocno zaważyła na charakterze młodego Bartoszewskiego, który nigdy nie przestał troszczyć się o los słabszych i wykluczonych. Władysław Bartoszewski był dwukrotnie żonaty. Z pierwszą żoną, Antoniną Mijal-Bartoszewską, miał syna Władysława Teofila.  Na wykształceniu Władysława Bartoszewskiego zaciążyły w decydującym stopniu wydarzenia z lat wojny i okupacji, jak również początki Polski Ludowej. W okresie od 1941 do 1944 roku studiował polonistykę na podziemnym Wydziale Humanistycznym UW. Po wojnie jeszcze dwukrotnie usiłował kontynuować naukę, lecz za każdym razem uniemożliwiały to przyczyny natury politycznej. Ostatecznie nigdy nie uzyskał więc dyplomu, choć pod koniec lat 50. złożył pracę magisterską na ręce profesora Juliana Krzyżanowskiego.  Pomimo braku formalnego wykształcenia wyższego, Bartoszewski z powodzeniem prowadził zajęcia z historii najnowszej dla studentów w kilku krajach. Wykładał na Katolickim Uniwersytecie Lubelskim, Uniwersytecie Ludwika i Maksymiliana w Monachium oraz Uniwersytecie w Augsburgu. Napisał także ok. 40 książek, poświęconych najczęściej tematyce polsko-niemieckiej i polsko-żydowskiej. Najbardziej znane spośród nich to m.in.: Ten jest z ojczyzny mojej, 1859 dni Warszawy czy Moja Jerozolima, mój Izrael. Teksty Bartoszewskiego do dzisiaj uchodzą za niezwykle cenne źródło wiedzy na temat okupacji niemieckiej w Polsce.                         "
Archeolodzy na tropie nieznanego rytuału. W Gabonie odkryto 28 szkieletów pozbawionych górnych siekaczy,https://www.national-geographic.pl/artykul/28-ludzkich-szkieletow-w-trudno-dostepnej-jaskini-zagadkowe-odkrycie-w-gabonie,Unknown,"['Odkrycia', 'Historia']","Jaskinia Irongou (leżąca nad rzeką o tej samej nazwie) została odkryta w prowincji Ngounié w Gabonie. Po raz pierwszy natrafił na nią Richard Oslisly, archeolog z Francuskiego Narodowego Centrum Badań Naukowych (CNRS) w Paryżu. Odkrycia dokonał w 1992 roku, ale na możliwość przeprowadzenia pierwszych badań musiał poczekać i to dość długo, bo aż do 2018 roku. Odkrycia dokonano w pokrytym lasami i sawannami prowincji Ngounié w Gabonie. fot Antiquity Journal Oględziny ujawniły, że główna i najłatwiej dostępne komora jaskini jest tylko przedsionkiem, który skrywa przejście do kolejnych poziomów sięgających na głębokość 25 metrów (mierząc od wejścia do jaskini). Ostatecznie archeologom udało się otworzyć wąskie gardło, przez które zdołali zejść na najniższe piętro.    Okazało się, że jaskinia ma aż cztery poziomy, a wszystkie z nich skrywają ludzkie kości. Naukowcy uważają, że szczątki należały do co najmniej 28 osób: 24 dorosłych (mężczyzn i kobiet w wieku powyżej 15 lat) i czwórki dzieci. Obok szczątków znaleziono też liczne metalowe artefakty – biżuterię, broń i narzędzia wykonane z żelaza i miedzi. Zdaniem archeologów różnorodność i ilość znalezionych przedmiotów świadczy o bogactwie i wysokim statusie społecznym pochowanych w jaskini ludzi. Schemat jamy, w której odkryto ciała. fot. Antiquity Journal Naukowcy sfotografowali i przeskanowali wnętrze jaskini, aby móc stworzyć komputerowo jej trójwymiarowy model. Pobrali też próbki kości do przeprowadzenia datowania radiowęglowego, które wykazało, że pochówki pochodzą z XIV i XV wieku. Pozostałe szczątki zostawili tam, gdzie zostały znalezione. Wydobycie ich z jaskini byłoby trudnym, czasochłonnym i kosztownym zadaniem. Chociaż ludzkie szczątki i kości zostały pomieszane, naukowcy stwierdzili, że wszystkie szkielety były kompletne. To sugeruje, że jaskinia była miejscem pochówku, w którym składano ciała zmarłych, a nie – jak sądzili niektórzy zaangażowani w badania – jedynie miejscem, gdzie zrzucano kości. Mimo całej niezwykłości tego znaleziska, naukowców szczególnie zainteresował jeden szczegół. Wszyscy zmarli zostali na długo przed śmiercią pozbawieni górnych siekaczy, a czasami też i kłów. Większości brakowało górnych jedynek i dwójek, a niektórym jedynek i trójek. Wszystkie puste zębodoły wykazywały oznaki gojenia, co oznacza, że zęby zostały usunięte, gdy ich właściciele jeszcze żyli, a dziury po wyrwanych zębach miały wystarczająco dużo czasu, aby się zagoić. Sébastien Villotte, główny autor badania, które ukazało się w czasopiśmie „Antiquity”, wyjaśnia, że modyfikacje zębów to dobrze udokumentowany zwyczaj praktykowany na całym świecie, zwłaszcza w Afryce. Zęby usuwano z wielu różnych powodów, m.in. w celu modyfikacji wyglądu – usunięcie zębów zmieniało kształt i wygląd twarzy. Ponieważ ekstrakcje odnotowane u pochowanych w jaskini Irongou były symetryczne i obejmowały te same zęby u wszystkich zmarłych, można sądzić, że „zęby zostały usunięte w kontekście pewnych praktyk kulturowych” charakterystycznych dla tej ludności – stwierdzili naukowcy. Odnalezione ciała były pozbawione górnych siekaczy. fot. Antiquity Journal W związku z tym, że usunięcie przednich zębów musiało wpływać na wymowę tych osób, a także w bardzo widoczny sposób zmieniać kształt ich ust oraz twarzy, autorzy badania uważają, że wszyscy należeli do jednej określonej grupy społecznej. Niewykluczone więc, że usuwanie zębów było zwyczajem charakterystycznym dla tej grupy i pozwalało jej członkom wyróżnić się na tle ogółu. Nietypowe modyfikacje oraz bogactwo pogrzebowych artefaktów są dla archeologów ogromną zagadką. – Ponieważ to miejsce jest tak nietypowe, a obrzędy pogrzebowe istniejące w przedkolonialnym Gabonie są praktycznie nieznane, można uznać nasze odkrycie za pierwszy element układanki. I wydaje się ona bardzo trudna – przyznaje Villotte. Tym trudniejsza, że do tej pory archeologom udało się zejść do jaskini zaledwie cztery razy. Trudne warunki i niebezpiecznie wąskie przejścia są poważną przeszkodą w prowadzeniu dalszych badań, ale bez nich możemy nigdy nie odkryć tajemnicy tego XIV-wiecznego grobowca. Źródło: Antiquity"
Perseverance: rok na Marsie. Co udało się odkryć marsjańskiemu łazikowi NASA?,https://www.national-geographic.pl/artykul/perseverance-rok-na-marsie-co-udalo-sie-odkryc-marsjanskiemu-lazikowi-nasa-220219122452,Unknown,"['Kosmos', 'Nauka|National Geographic > Odkrycia']","Minął rok, odkąd łazik Perseverance przebił się przez marsjańską atmosferę i bezpiecznie wylądował na terenie krateru Jezero, na północ od równika marsjańskiego. To napędzany energią jądrową, jednoręki, sześciokołowy robot. Jego celem jest szukanie śladów życia, które kiedyś mogło istnieć na Marsie. Wart 2,7 miliardów dolarów łazik-laboratorium szuka tych śladów w delcie rzeki, która niegdyś wpływała do krateru. Zgromadzone tam osady i skały były bogatym chemicznie i geologicznie środowiskiem, znakomitym do podtrzymywania życia. Chociaż łazik jeszcze nie odnalazł śladów marsjańskich organizmów, to udało mu się pobrać i zabezpieczyć już sześć interesujących próbek marsjańskich skał i gleby. Dzięki misji Mars Sample Return mają one zostać przetransportowane do ziemskich laboratoriów. Próbki trafią na Ziemię najwcześniej w 2030 roku, ale już teraz Perseverance dokonał kilku interesujących odkryć. Ustalił m.in., że dno krateru Jezero jest zbudowane ze skał magmowych. Powstały one w wyniku przetopienia minerałów, a następnie ich krystalizacji i ochłodzenia miliardy lat temu. Niektórzy badacze sądzili, że dno krateru będzie zbudowane ze skał osadowych, powstałych w wyniku działania wiatru lub wody. Ale łazik odkrył inną historię tego miejsca. Skały magmowe można analizować poprzez badanie rozpadu radioaktywnych pierwiastków, co pozwoli dość precyzyjnie określić ich wiek. Jeśli próbki skał magmowych uda się przetransportować na Ziemię, po raz pierwszy w historii naukowcy będą datować skały pochodzące z określonych miejsc na powierzchni Marsa. Badania meteorytów marsjańskich, choć dużo wnoszą, nie dawały szansy na określenie geograficznego pochodzenia próbek. Na początku tego miesiąca łazik ustanowił rekord prędkości jazdy po Marsie, pokonując jednego dnia ponad 240 metrów. Nam, przyzwyczajonym do ziemskich pojazdów, tempo jazdy Perseverance może wydawać się żółwie. Pamiętajmy jednak, że ze względu na konieczność sterowania robotami z Ziemi, łaziki dla swojego bezpieczeństwa muszą poruszać się bardzo powoli. Mimo tego „zawrotnego” tempa wynoszącego średnio nieco ponad 200 metrów dziennie, łazik prawdopodobnie nie dotrze do delty rzeki przed kwietniem 2022 r. Czas jest tu najważniejszy. Perseverance ma tylko około jednego roku ziemskiego, aby dotrzymać harmonogramu realizacji głównej listy zadań. Musi dostać się do delty, zebrać tam próbki i podjechać na krawędź krateru, aby umieścić je w miejscu, z którego zostaną odebrane przez kolejny marsjański łazik. Perseverance obecnie cofa się w kierunku miejsca lądowania. Po drodze zbierze kolejną parę rdzeni z rejonu zwanego Maaz. Następnie objedzie region wypełniony wydmami, aby dotrzeć do delty. Perseverance działa w znacznie szybszym tempie niż poprzedni łazik marsjański NASA, Curiosity. Ten robot bada krater Gale od czasu lądowania w 2012 roku. Nie zapomnijmy o Ingenuity. To mały helikopter, który przybył na Marsa schowany pod brzuchem łazika Perseverance. W trakcie minionych 12 miesięcy ten marsjański dron wykonał aż 19 udanych lotów. Miała to być przede wszystkim demonstracja działania technologii. Ingenuity miał pokazać, że inżynierowie są w stanie zaprojektować statek powietrzny zdolny do lotu w cienkiej atmosferze Marsa. Poszło mu to jednak tak dobrze, że teraz regularnie pomaga łazikowi znajdywać nowe miejsca do badania. Ingenuity pomaga też Perseverance dotrzeć do kluczowego celu misji. To bogata geologicznie delta rzeki, w której może się kryć historia Marsa. Helikopter będzie dokonywał krótkich skoków, mających ocenić ścieżkę przejazdu dla ciężkiego pojazdu. – Perseverance zmierza w kierunku delty, będzie tam pobierać próbki. Jesteśmy bardzo ciekawi, co kryje się w próbkach z tego miejsca. Po analizie zdjęć z sond marsjańskich, szczególnie obrazów z kamery HiRISE zainstalowanej na pokładzie sondy Mars Reconnaissance Orbiter, ustalono, że w kraterze Jezero znajduje się delta po dawnej rzece. Ostatnie badania łazika Perseverance dowiodły, że w kraterze Jezero rzeczywiście mamy do czynienia z deltą – mówi dr Natalia Zalewska, geolożka z Centrum Badań Kosmicznych Polskiej Akademii Nauk."
W Polsce mamy 23 parki narodowe. W kolejce do powstania od lat czeka prawie drugie tyle,https://www.national-geographic.pl/artykul/w-polsce-mamy-23-parki-narodowe-w-kolejce-do-powstania-od-lat-czeka-prawie-drugie-tyle,Dominika Tworek,['Przyroda'],"W czasie pandemii parki narodowe w Polsce biły rekordy odwiedzin. Tylko we wrześniu 2020 roku na bieszczadzkie szlaki weszło ponad 131 tys. osób, czyli aż o 64 proc. więcej niż rok wcześniej – wynika z danych Bieszczadzkiego Parku Narodowego. Z kolei pracownicy Kampinoskiego Parku Narodowego szacują, że w 2020 r. odwiedziło go około 1,5 mln turystów, czyli o 50 proc. więcej niż w roku poprzednim. Wzrost liczby gości odnotowały także mniejsze parki, takie jak roztoczański (o 30 proc. w stosunku do okresu przed pandemią). Zaspokajanie turystycznych aspiracji to tylko jedna z wielu funkcji parków narodowych. W czasie klimatycznego kryzysu i wobec wyczerpywania się surowców naturalnych mogą być one nawet warunkiem naszego przetrwania. Według definicji IUCN (Międzynarodowej Unii Ochrony Przyrody) parki narodowe to duże obszary naturalne lub zbliżone do naturalnych. Są one wyłączone z użytkowania w celu ochrony procesów ekologicznych, wraz z występującymi tam gatunkami i ekosystemami charakterystycznymi dla tego terenu. Zapewniają możliwości turystyki, rekreacji, edukacji oraz badań naukowych. – Wraz z upływem czasu rola parków narodowych ulegała zmianie – podkreśla Tomasz Pezold Knežević, starszy specjalista do spraw ochrony przyrody w Fundacji WWF Polska, przez lata związany z IUCN. – Historycznie tworzono je w celu ochrony różnorodności biologicznej i krajobrazów. Obecnie dużo większy nacisk kładzie się na tzw. usługi ekosystemowe. Są to np. turystyka i rekreacja, ale także regulacja klimatu, retencja wody czy ochrona przed erozją. Jak wynika z badań przeprowadzonych w 2019 r. przez Kantar Millward Brown, ok. 80 proc. Polaków uważa, że Polska powinna tworzyć nowe parki narodowe i inne obszary ochrony przyrody. Tymczasem większość polskich parków narodowych powołano do życia w czasach PRL. Jedynie dwa (Białowieski i Pieniński) powstały przed drugą wojną światową, a kolejnych dziewięć – po zmianach ustrojowych. Ostatni (Park Narodowy Ujście Warty) utworzono w 2001 r. Dwie dekady bez jakichkolwiek działań spowodowały, że parki narodowe obejmują dziś zaledwie 1,1 proc. powierzchni naszego kraju. To bardzo mało. We Francji parki zajmują 9,5 proc., we Włoszech 5 proc., na Słowacji 7,5 proc., a w Niemczech 2,7 proc. powierzchni. Jeśli chodzi o względną wielkość parków na głowę bije nas również Serbia (2,3 proc.) czy Bułgaria (1,8 proc.). Zabezpieczanie walorów przyrodniczych nie jest więc naszą mocną stroną. Zajmujemy pod tym względem odległe 26. miejsce na Starym Kontynencie. Procentowy udział powierzchni parków narodowych jest u nas aż trzy razy mniejszy niż średnia europejska. Jednocześnie Fundacja Dziedzictwo Przyrodnicze wyliczyła, że w kolejce do powstania czeka dziś 21 parków. Wśród nich znajdują się m.in. parki: Jurajski, Mazurski czy Dolnej Odry. Przyrodnicy od lat apelują także o powiększenie istniejących już miejsc, m.in. Białowieskiego PN, Bieszczadzkiego PN oraz Karkonoskiego PN. Po wcieleniu w życie wszystkich propozycji tą formą ochrony przyrody zostałoby objęte ok. 3 proc. powierzchni Polski. Jednym z czekających w kolejce do powstania jest park narodowy na Pogórzu Przemyskim. Od lat 80. XX w. toczy się spór między przyrodnikami, którzy dążą do ochrony fragmentu pradawnej Puszczy Karpackiej, a lobby związanym z wycinką drzew. Ze względu na oddolną inicjatywę ochrony tego wartościowego pod względem ekologicznym miejsca park nazwano „Społecznie Projektowanym Turnickim Parkiem Narodowym”. – Stworzyliśmy projekt parku, który tylko czeka na wprowadzenie w życie. Nie jest to problematyczne, bo te ponad 17 tys. hektarów, które obejmowałby Turnicki, to grunty niezamieszkane, stanowiące wyłączną własność Skarbu Państwa – tłumaczy dr Antoni Kostka z Fundacji Dziedzictwo Przyrodnicze, która od 2008 r. dąży do utworzenia parku. – Ale żeby park powstał, potrzebna jest wola polityczna. Nowelizacja ustawy z 2004 r. nakazuje obowiązek uzgodnienia poszerzenia lub utworzenia nowego parku z samorządami każdego stopnia. Dotyczy to władz wojewódzkich, powiatowych, gminnych. A lokalne elity, często związane z Lasami Państwowymi, blokują takie pomysły – dodaje. Na utworzenie Turnickiego nie zgadzają się gminy Ustrzyki Dolne, Fredropol i Bircza, na terenie których byłby umiejscowiony nowy park. Ich głównym argumentem jest utrata miejsc pracy obecnie zagwarantowanych przez Lasy Państwowe oraz potencjalne utrudnienia w rozwoju gospodarczym. – Przedsiębiorcy niechętnie inwestują na terenach objętych ochroną – twierdzi Józef Gierczak, Przewodniczący Rady Gminy Fredropol. – Wiąże się to dla nich z dodatkowymi kosztami, których nie ponieśliby, zakładając biznes na terenach niechronionych. A należy pamiętać, że wszelkie inwestycje mają istotny wpływ na kondycję finansową i rozwój gminy – tłumaczy. Samorządy obawiają się także „zadeptywania” terenu przez odwiedzających. Problem masowej turystyki obserwują dziś w sąsiadujących Bieszczadach. – Projektowany Turnicki Park Narodowy leży na pograniczu różnych krain geograficznych: Karpat Wschodnich i Zachodnich oraz nizin, czego konsekwencją jest duże bogactwo roślin i zwierząt. Karpaty Wschodnie to jedyne miejsce w kraju, w którym znajdziemy wszystkie duże polskie drapieżniki: niedźwiedzie, wilki, żbiki i rysie – wyjaśnia dr Antoni Kostka. – O tym, jak cenne są turnickie lasy, pisał już w latach 30. przyrodnik prof. Tadeusz Trella. Po wojnie, w wyniku „Akcji Wisła”, przeprowadzone były wysiedlenia ludności. Chwilę później teren przejął Urząd Rady Ministrów. Stworzył on zamknięty ośrodek myśliwski, w którym nie prowadzono gospodarki leśnej. Właśnie te działania sprawiły, że zachował się bardzo stary drzewostan – dodaje dr Kostka, który wraz z innymi inicjatorami stworzenia Turnickiego obchodził w listopadzie piątą rocznicę utworzenia wirtualnego parku narodowego. Jak podkreśla Tomasz Pezold Knežević z WWF, tego typu oddolne akcje nie są częstą praktyką. – Zdarzają się pojedyncze przypadki, gdy parki narodowe powstają w wyniku społecznego zaangażowania – mówi. – Jednym z nich jest Park Narodowy Łęgów Naddunajskich w Austrii, który został założony jako pokłosie protestów społecznych przeciwko budowie w tym regionie tam na Dunaju. Innym przykładem jest rzeka Vjosa w Albanii. Po wielu latach starań organizacji pozarządowych ma wokół niej wkrótce powstać park narodowy – opowiada ekspert. Parków narodowych byłoby zapewne w Polsce więcej, gdyby udało się przekonać polityków i społeczności lokalne, że w dłuższej perspektywie po prostu się opłacają. Rozwijająca się w danych okolicach turystyka daje bowiem ogromne szanse na rozwój gospodarczy regionu. Na przykładzie Puszczy Białowieskiej pokazał to ekonomista dr Marek Giergiczny. Przeprowadzone przez niego w 2003 r. badania (opublikowane w pracy pt. „Rekreacyjna Wartość Białowieskiego Parku Narodowego”) dowiodły, że ze względu na przyrodniczo-kulturową wartość terenu turyści gotowi są wydawać w nim więcej pieniędzy (za noclegi, wyżywienie czy inne usługi) niż gdzie indziej. Oszacowano, że sam fakt istnienia parku, który odwiedzają goście przygotowani na większe wydatki, sprawia, iż każdego roku do kieszeni żyjących z turystyki miejscowych może wpadać nawet ok. 11,5 mln zł takiej „nadwyżki”. Analiza pokazała, że tzw. korzyści rekreacyjne (czyli ów „bonus” wynikający z prowadzenia biznesu w parku narodowym) są aż 27-krotnie większe od średnich zysków generowanych przez Nadleśnictwo Białowieża w latach 2000–2004. Co istotne, są one również prawie trzy razy wyższe od przychodów z tytułu sprzedaży drewna pozyskiwanego na terenie tego nadleśnictwa. Tą samą metodą badawczą posłużono się, analizując potencjał projektowanego Turnickiego Parku Narodowego. Fundacja Dziedzictwo Przyrodnicze wykazała, że gdyby park ten powstał dziś, okoliczni mieszkańcy zajmujący się turystyką i rekreacją mogliby zarobić rocznie ok. 43 mln zł więcej. – Obecnie, kiedy mamy do czynienia z szybko postępującymi zmianami klimatycznymi i ich negatywnymi skutkami, obszary chronione pomagają je minimalizować oraz chronić kluczowe dla naszego przetrwania, wcześniej wspomniane, usługi ekosystemowe. Dlaczego kluczowe? Bo ekosystemy dostarczają nam m.in. żywność, wodę, drewno, oczyszczają powietrze, tworzą glebę, biorą udział w globalnym obiegu składników odżywczych czy zapylaniu upraw – mówi Knežević. Przyrodnicy nie tylko postulują tworzenie nowych parków. Zwracają też uwagę na nieefektywne funkcjonowanie już istniejących. Knežević podkreśla, że obecny system nie jest dostosowany do dzisiejszych potrzeb i wyzwań. – Należałoby rozwiązać problemy niedofinansowania parków narodowych i braku wykwalifikowanych kadr. Ważne jest także usprawnienie współpracy z lokalnymi społecznościami oraz uwzględnianie zmian klimatycznych przy projektowaniu parków. Często wyzwaniem jest też sprawna obsługa ruchu turystycznego – wylicza ekspert WWF."
"Gwiazdozbiór Raka: gdzie jest na niebie? Charakterystyka, pochodzenie, mitologia, znaczenie",https://www.national-geographic.pl/artykul/gwiazdozbior-raka-gdzie-jest-na-niebie-charakterystyka-pochodzenie-mitologia-znaczenie,Artur Białek,['Kosmos'],"Pod względem wielkości, gwiazdozbiór Raka zajmuje 31. pozycję – jego powierzchnia to 506 stopni kw. Jest to najsłabiej świecąca konstelacja pasa zodiakalnego. W Polsce można podziwiać ją od zimy do wiosny. Jeżeli wiemy, gdzie szukać, namierzenie gwiazdozbioru nie powinno być szczególnie problematyczne. Trzeba jednak pamiętać, że tworzą go dość słabe gwiazdy, więc obserwacja w mieście może zakończyć się niepowodzeniem.  Rak (Cancer) to gwiazdozbiór nieba północnego. Jest położony między gwiazdozbiorami Bliźniąt (zachodnia część nieboskłonu) i Lwa (wschodnia część nieba północnego). Sąsiaduje też z Hydrą, Małym Psem, i Rysiem. Charakterystycznej, dość bladej konstelacji należy szukać, kierując swój wzrok pomiędzy szerokości geograficzne 56° S i 90° N. Nieuzbrojone oko dostrzeże do 60 tworzących go gwiazd.  Gwiazdozbiór Raka został odkryty przez Ptolemeusza. Grecki astronom skatalogował go w Almageście w II w n.e. Z całą pewnością, nie jest to najbardziej spektakularna konstelacja nieba północnego. Jako że tworzą go słabe gwiazdy, Rak jest najbledszy ze wszystkich gwiazdozbiorów zodiakalnych. Obserwowany z terenu miejskiego lub podmiejskiego, przypomina pustą przestrzeń, występującą między Bliźniętami a Lwem. W celach obserwacyjnych, najlepiej udać się do miejsca, w którym nie występuje skażenie świetlne.  Najjaśniejszą gwiazdą konstelacji (jasność na poziomie 3,5m) jest tworząca nogi Raka Beta Cancri (funkcjonująca pod arabską nazwą Traft, co można przetłumaczyć jako „koniec”). To olbrzym (czyli gwiazda w krótkotrwałym stadium ewolucji o średniej masie) typu K, który jest oddalony od Słońca o 290 lat świetlnych.  Drugie miejsce pod tym względem (jasność na poziomie 3,94m) zajmuje Delta Cancri (starożytni Babilończycy nazywali ją Arkushanangarushashutu, co należy tłumaczyć jako „gwiazda południowo-wschodnia Raka”), która wskazuje na jedną z najjaśniejszych gromad otwartych – Praesepe. Pomarańczowy olbrzym jest oddalony od Ziemi o 180 lat świetlnych. Ciekawostka – Delta Cancri jest pierwszą gwiazdą, która została zakryta przez Jowisza. To zjawisko miało miejsce 3 września 240 roku p.n.e.  Trzecia pod względem jasności (4,03m) jest Jota Cancri. Nie jest to jedna gwiazda, a układ podwójny, który składa się z białego karła typu A i żółtego olbrzyma typu G.  Wymieniając interesujące obiekty w gwiazdozbiorze Raka, nie można pominąć gromady Praesepe, oznaczonej symbolem M44. Obiekt składający się z rozproszonych gwiazd szóstej wielkości (i słabszych) jest jedną z najjaśniejszych gromad otwartych. Na nieboskłonie, zajmuje obszar trzykrotnie większy niż Księżyc w pełni. Praesepe liczy sobie 730 milionów lat, a od Słońca jest oddalona o 577 lat świetlnych. Tworzy ją przynajmniej 300 gwiazd, których łączna masa przekracza 55 mas Słońca.  W granicach konstelacji Raka znajduje się też kilka obiektów głębokiego nieba. Mówimy tu jednak o dość słabych galaktykach. Największą jasnością (10,4m) charakteryzuje się NGC 2775. Obiekt ma wiele obszarów zjonizowanego wodoru (wskazuje to na niezbyt odległą epokę procesów gwiazdotwórczych) i liczne ramiona spiralne.  Jak każdy zodiakalny gwiazdozbiór, Rak ma swoje korzenie w mitologii greckiej. W wierzeniach starożytnych Greków pojawia się potwór nazywany Karkinosem. Niektóre źródła przedstawiają go jako wielkiego raka, inne wskazują, że Karkinos był krabem.  Bestia obdarzona wielkimi szczypcami i mocnym pancerzem była na usługach Hery – trzeciej córki Kronosa i Rei, bogini niebios i płodności, żony Zeusa. Postać potwora można poznać nieco bliżej, studiując mit traktujący o dwunastu pracach Heraklesa.  W starożytności, postaci umieszczane na sferze niebieskiej musiały zasłużyć sobie na tak duży zaszczyt, najczęściej wypełniając misję, której nie chciał lub nie mógł podjąć się nikt inny. Rak wyraźnie wyłamuje się z tego grona – jego zasługi były właściwie żadne, a o umieszczeniu go na firmamencie zadecydowała sympatia, którą mitycznego stwora miała darzyć bogini Hera.  Gwiazdozbiór Raka jest ściśle związany z dwunastoma katorżniczymi pracami, których miał podjąć się Herakles (Herkules). Te miały być karą za wymordowanie własnej rodziny, którą na herosa nałożyła wyrocznia delficka. Z postacią Karkinosa, Herakles spotkał się już podczas swojego drugiego zadania, w ramach którego miał zgładzić Hydrę Lernejską. Władczyni Olimpu Hera darzyła głęboką nienawiścią Herkulesa, syna Zeusa i Alkmeny. Aby pozbawić herosa życia, bogini wyhodowała przerażającą Hydrę – morskiego węża o wielu głowach (niektóre źródła podają, że było ich dziewięć, inne wskazują na pięćdziesiąt lub nawet na sto), z czego jedna była nieśmiertelna. Potwór zamieszkiwał bagna w okolicach Lerny w Argolidzie. Aby odkupić swe winy, Herkules musiał zgładzić bestię. Najsilniejszemu ze wszystkich ludzi towarzyszył Jolaos – jego przyjaciel i bratanek. Cięciami ostrego miecza, Herakles raz po raz pozbawiał Hydrę głów (w innej interpretacji, miażdżył łby bestii maczugą). Te jednak nieustannie odrastały. Na pomoc Hydrze wyruszył Karkinos. Wielki wąż zdołał opleść się wokół jednej nogi herosa, rak-potwór przypuścił atak na drugą, wczepiając się w nią ostrymi niczym miecz szczypcami. Wtedy Jolaos wykazał się niebywałym sprytem i zaczął wypalać rany po odciętych głowach. Łby przestały odrastać, bestia słabła. Herakles odciął wszystkie głowy Hydry, następnie przygniótł nieśmiertelny łeb wielkim głazem. Ostrze miecza herosa rozpruło brzuch bestii.  Co się stało z Karkinosem – wielkim rakiem? Gdy Hydra nie stanowiła już zagrożenia, Herkules zmiażdżył bestię swą maczugą. Potężny pancerz łatwo poddał się wielkiej sile półboga. Mimo że bestia poniosła porażkę, Hera postanowiła uhonorować Raka miejscem na nieboskłonie. Karakinos został umieszczony na zaszczytnej pozycji, tuż obok przerażającej Hydry.  Warto podkreślić, że greckie mity bywają niejednoznaczne, a opowieść o dwunastu pracach Heraklesa jest tego najlepszym przykładem. Istnieje bowiem interpretacja, według której to nie Hera umieściła Raka na firmamencie. Miał dokonać tego sam Zeus, ale nie za odwagę i zasługi w boju. Wielki Karakinos miał upamiętniać bohaterskie czyny Herkulesa.  Motyw gwiazdozbioru Raka jest też pośrednio związany z walką bogów z Gigantami. Mowa o synach Uranosa – olbrzymach o wężowych nogach. Kiedy władcy Olimpu obrócili w pył Tytanów, musieli uporać się z kolejnym zagrożeniem – z olbrzymami uosabiającymi niszczycielskie siły natury. Dionizos – bóg płodności, dzikiej natury i wina – wyruszył na wojnę na grzbiecie osła. Podobnie uczynił Hefajstos – opiekun rękodzielników. Podczas gdy bogowie zbliżali się do Gigantów, ich wierzchowce w przestrachu zaczęły ryczeć. Ten dźwięk był całkowicie obcy dla groźnych olbrzymów. Gdy tylko dotarł do ich uszu, zaczęli uciekać w popłochu."
Dlaczego samica ośmiornicy popełnia samobójstwo przed narodzeniem młodych? Naukowcy wyjaśniają,https://www.national-geographic.pl/artykul/dlaczego-samica-osmiornicy-popelnia-samobojstwo-przed-narodzeniem-mlodych-naukowcy-wyjasniaja-220519040446,Unknown,"['Odkrycia', 'Przyroda']","Świat zwierząt wciąż skrywa przed ludźmi wiele tajemnic. Zachowania, które wydają nam się dziwne i całkowicie niezrozumiałe, wśród niektórych gatunków są czymś zupełnie normalnym. Naukowców przez lata intrygowała autodestrukcja, której dopuszczają się samice ośmiornic. Grupa amerykańskich badaczy postanowiła jeszcze raz przyjrzeć się problemowi. Największa zmiana w zachowaniu ośmiornic zachodzi w momencie, gdy jaja samicy wkrótce mają się wykluć. W tym czasie matka przestaje jeść, okalecza swoje ciało, rozdziera swoją skórę o dno morskie. Co więcej – zjada nawet własne ramiona. Kiedy jest już ekstremalnie wyniszczona, umiera. Naukowcy z Uniwersytetu w Waszyngtonie spróbowali dowiedzieć się, co sprawia, że ośmiornice decydują się na te śmiertelne tortury. Postanowili zbadać, jakie zmiany biochemiczne zachodzą w organizmie tych głowonogów. Ich praca została opublikowana w artykule na łamach czasopisma naukowego „Current Biology”. Odpowiedź na to pytanie kryje się w gruczołach, które znajdują się w narządach wzrokowych ośmiornic. Już w 1977 roku przeprowadzono badania, które wykazały, że to właśnie tam zachodzą zmiany, które zbiegają się z autodestrukcją u tych stworzeń. Autor tego odkrycia, Jerome Wodinsky, profesor z Uniwersytetu Drandeis stwierdził wówczas, że gdyby przeciąć połączenia nerwowe w gruczołach, matka znów zaczęłaby jeść Wówczas porzuciłaby jaja i żyła jeszcze kilka miesięcy. Z. Yan Wang, główna autorka eksperymentu i asystentka z wydziału psychologii i biologii na Uniwersytecie w Waszyngtonie postanowiła wykorzystać wyniki badań sprzed 45 lat. Chciała sprawdzić, dlaczego akurat to gruczoł wzrokowy odpowiada za zmianę zachowania ośmiornic. – Od zawsze chciałam to wyjaśnić. W naszym eksperymencie analizowaliśmy wydzielinę, która pochodzi z wnętrza tych gruczołów – mówi Wang. W badaniach analizowano osobniki z gatunku Octopus bimaculoides. Uczeni wykryli trzy zaskakujące zmiany biochemiczne, które zachodzą w organizmie tych mięczaków. Okazało się, że tuż po złożeniu jaj w gruczołach ośmiornicy odbywa się produkcja pregnenolonu oraz progesteronu. To substancje, które wspomagają funkcje reprodukcyjne niektórych zwierząt."
Niezwykłe znalezisko w Grecji. Opady deszczu pomogły odnaleźć starożytny posąg,https://www.national-geographic.pl/artykul/niezwykle-znalezisko-w-grecji-opady-deszczu-pomogly-odnalezc-starozytny-posag,Unknown,['Odkrycia'],"
Badacze pracowali w grudniu minionego roku na stanowisku archeologicznym w starożytnym mieście Epidauros. Ich praca dobiegała ku końcowi i nie spodziewali się, że uda im się dokonać kolejnego odkrycia. Nagle na Peloponezie zaczął padać intensywny deszcz. Archeologowie przypadkiem zauważyli, że woda odsłoniła tylny fragment marmurowego posągu, który znajdował się nieopodal dawnej świątyni Asklepiosa, greckiego boga medycyny. Informacje w oświadczeniu przekazało greckie Ministerstwo Kultury i Sportu. 
Rzeźbę odkrył rzęsisty deszcz, który padał w połowie grudnia, w miejscu, gdzie prace archeologiczne nie zostały jeszcze rozpoczęte. Naukowcy, którzy odnaleźli posąg kobiety, twierdzą, że jest to prawdopodobnie wizerunek Higiei, greckiej bogini zdrowia. Statua jest naturalnej wielkości. Brakuje jej ramion i głowy, która mogła pęknąć w trakcie upadku. Archeologowie ocenili, że poza tym jest w doskonałym stanie. Kobieta ma na sobie chiton, a na nim szatę, która zapięta jest na lewym ramieniu. W oświadczeniu greckiego resortu czytamy, że postać wykonuje gest odsłonięcia fragmentu ubrania prawą ręką, która miała unosić szatę do góry. Naukowcy twierdzą, że był to typowy gest zamężnych kobiet w starożytności i taki wizerunek często przedstawiał właśnie bogini Higieję. Posąg został przetransportowany do magazynu, gdzie będzie przechowywany, w celu dalszej konserwacji. Za odkrycie odpowiada grupa badaczy pod przewodnictwem profesora Papadimitriou Alkisti. Według archeologów statua kobiety może pochodzić z czasów Starożytnego Rzymu. 
Na terenie starożytnego miasta Epidauros od wielu lat trwają systematyczne wykopaliska. Pracuje tam między innymi zespół archeologów z Uniwersytetu Ateńskiego. Znajduje się w Grecji Zachodniej w regionie Peloponez. To właśnie tam odnaleziono sanktuarium Asklepiosa, które było jednym z największych uzdrowisk w świecie antycznym. Chorzy ludzie przyjeżdzali tam z całego kraju, aby skorzystać z abaton, czyli sypialni dla pacjentów oczekujących cudownego uzdrowienia podczas snu, w kształcie 70-metrowej stoi z jońską kolumnadą, pochodząca z IV wieku p.n.e. Na tym rozległym terenie zidentyfikowano około 50 budynków, między innymi świątynie Asklepiosa. Najstarszy z obiektów może pochodzić nawet z VI w p.n.e. W pobliżu znajdowały się również źródła mineralne, które były wykorzystywane w lecznictwie."
Pierwszy raz w historii sonda NASA „dotknęła” Słońca,https://www.national-geographic.pl/artykul/pierwszy-raz-w-historii-sonda-nasa-dotknela-slonca-211215125248,Unknown,['Kosmos'],"Sonda Parker Solar Probe rozpoczęła swój lot w 2018 r. Podczas 7-letniej misji ma zbadać między innymi szczegóły dotyczące rozbłysków słonecznych. Łącznie powinna wykonać 26 przelotów, z czego do tej pory odbyło się 10. W trakcie ósmego, o którym poinformowano ostatnio, pierwszy raz w historii jakikolwiek statek kosmiczny dotarł tak blisko słońca. W ciągu ostatnich 60 lat NASA wystrzeliła różne sondy, które miały zbadać nasz Układ Słoneczny, ale jeszcze nigdy żadna nie była tak blisko Słońca. Sonda spędziła prawie pięć godzin wewnątrz korony słonecznej i pobrała próbki cząstek. Badała również pole magnetyczne, podczas przelotu przez górną część atmosfery Słońca za pomocą mechanizmu Solar Probe Cup. Dostarczyła dane o tym, jak ta gwiazda wpływa na nasz Układ Słoneczny. Sonda dotarła do korony słonecznej 28 kwietnia tego roku o godzinie 9:33 czasu polskiego, ale informacja została przekazana dopiero teraz, podczas spotkania Amerykańskiej Unii Geofizycznej, które odbyło się w Nowym Orleanie.  -Sonda Parker, która „dotknęła” Słońca jest przełomową chwilą i kamieniem milowym dla nauki. Dostarcza nam wiedzę na temat jego ewolucji i wpływu na cały Układ Słoneczny. Należy zwrócić uwagę również na to, że wiedza zdobyta na temat naszego Słońca, dostarcza nam również cennych informacji o innych gwiazdach we wszechświecie. - Czytamy w oświadczeniu Thomasa Zurbuchena, zastępcy administratora z Sekcji Misji Naukowych NASA. Najnowsze badania zostały opublikowane w czasopiśmie Physical Review Letters. Słońce jest kulą gazową, której powierzchnia nie jest stała i jest w ciągłym ruchu. Składa się z gorącej plazmy, którą utrzymuje grawitacja, a kształtowana jest przez pole magnetyczne. Korona, do której dotarła sonda jest najbardziej zewnętrzną częścią atmosfery słonecznej. Rozciąga się miliony kilometrów od gwiazdy. Jest wyznaczana przez tak zwaną powierzchnie krytyczną Alfvéna, Do tej pory naukowcy nie mieli pewności, gdzie dokładnie się znajduje. Dotychczas uważano, że jest oddalona od centrum gwiazdy o ok 10-20 promieni Słońca. Jeden promień to w przybliżeniu 695 700 km. Parker Solar Probe zetknęła się z wyjątkowymi warunkami magnetycznymi i cząsteczkowymi na wysokości 18,8 promienia. To pozwoliło naukowcom z NASA stwierdzić, że w tym właśnie miejscu znajduje się powierzchnia krytyczna Alfvéna.  - Sonda Parker, potrafi wyczuć jakie są warunki w koronie słonecznej, dzięki temu, że leci tak blisko. To się nigdy wcześniej nie udało. - mówi Nour Raouafi, astrofizyk z Johns Hopkins Applied Physics Laboratory. "
Słynny sztylet Tutanchamona wcale nie pochodził z Egiptu? Przełomowe odkrycie archeologów,https://www.national-geographic.pl/artykul/slynny-sztylet-tutanchamona-wcale-nie-pochodzil-z-egiptu-przelomowe-odkrycie-archeologow-220225035120,Unknown,"['Odkrycia', 'Nauka|National Geographic > Historia']","W 1922 roku archeolodzy odnaleźli nienaruszony grobowiec słynnego egipskiego faraona Tutanchamona. W ciągu kilku miesięcy badań i prac odnaleziono tam wiele skarbów i przedmiotów, które miały należeć do władcy Egiptu. Wśród nich był słynny sztylet wykuty z meteorytu. Przez lata naukowcy nie byli pewni co do pochodzenia broni. Do dziś. Zespół naukowców z Japonii i Egiptu odnalazł dowody, które potwierdzają, że sztylet pochodził spoza granic kraju, którym władał Tutanchamon. O swoim najnowszym odkryciu poinformowali na łamach czasopisma naukowego ""Meteoritics & Planetary Science"". Autorzy badań prowadzili badania nad sztyletem oraz analizowali tzw. listy amarneńskie. To dyplomatyczna korespondencja pomiędzy faraonami a ich wasalami i władcami z Syropalestyny, Mezopotamii i Anatolii. Naukowcy ustalili, że sztylet najprawdopodobniej został podarowany dziadkowi Tutanchamona. Badacze zwrócili uwagę, że sztylet został wykuty z żelaza, którego Egipcjanie w tym okresie nie wytapiali. Potwierdza to odkrycie tak zwanej figury Widmanstättena. To wzory, które widoczne są na przekroju poprzecznym meteorytów żelaznych typu oktaedryt. Naukowcy napisali w oświadczeniu, że ktokolwiek stworzył tę broń, wykorzystał w tym celu technikę wykuwania w relatywnie niskiej temperaturze. W przeciwnym razie wzory te nie zachowałyby się w obecnej formie. – Skorzystaliśmy z analizy chemicznej w dwóch wymiarach, aby zrozumieć pochodzenie sztyletu. Kiedy zauważyliśmy te struktury po obu stronach sztyletu, które z pewnością są figurami Widmanstättena, wiedzieliśmy, że mamy do czynienia z przełomem w badaniach – mówił Tomoko Arai, profesor z Chiba Institute of Technology w Japonii. Korzystając z tej samej metody, naukowcy zbadali rękojeść sztyletu. Okazało się, że kamienie, które zdobiły jej powierzchnię, były mocowane wapiennym tynkiem, co według nich, nie było powszechną praktyką w starożytnym Egipcie. Archeolodzy dokładnie przeanalizowali listy amarneńskie. Te datowane są na okres ok. 1360-1332 p.n.e. Badacze odczytali zapiski, które mówią o podarku w postaci sztyletu, który został przekazany jednemu z przodków Tutanchamona. Najprawdopodobniej był to dziadek władcy, Amenhotep III. Uczeni podejrzewają, że przedmiot stał się rodzinną pamiątką, która miała być przekazywana z pokolenia na pokolenie. Naukowcy twierdzą, że to przełomowe odkrycie, ponieważ pokazuje drogę, jaką ludzkość pokonywała na drodze doskonalenia technologii kucia żelaza. Najstarsze przedmioty, które powstały z tego metalu, są głównie pochodzenia meteorytowego. Pierwsze archeologiczne dowody obróbki żelaza wskazują na XV i XIV wiek p.n.e. i tereny państwa Hetytów. W okresie swojej największej świetności kraj ten kontrolował Anatolię, północną Mezopotamię, Syrię i Palestynę. Tutanchamon był faraonem XVIII dynastii. Był władcą starożytnego Egiptu w latach 1333-1323 p.n.e. W trakcie swoich rządów odrzucił monoteistyczny kult boga Atona i wprowadził tradycyjny egipski politeizm."
"Trias. Sprawdź, co działo się podczas tego okresu ery mezozoicznej",https://www.national-geographic.pl/artykul/trias-co-sie-dzialo-podczas-tego-okresu-ery-mezozoicznej-220112111337,Artur Białek,"['Historia', 'Przyroda']","Pierwsze formy życia na Ziemi pojawiły się w pierwszym miliardzie lat od jej powstania. Dynamiczny rozwój życia w wodzie i na lądzie nastąpił dopiero w trzecim eonie, określanym jako fanerozoik. Jego najstarszą erą jest paleozoik, który rozpoczął się 542 mln lat temu. Już na jej początku wyewoluowały prymitywne ryby oraz rafy. Pierwsze zwierzęta zaczęły stąpać po ziemi dopiero po pierwszym wielkim wymieraniu gatunków. Wówczas planetą władały płazy, pajęczaki i owady, następnie pojawiły się gady ssakokształtne. Wraz ze zmierzchem ery paleozoicznej nastał mezozoik - era gadów. Ziemia zaczęła się zmieniać, podobnie jak zasiedlające ją stworzenia.   Okresem otwierającym mezozoik był trias, trwający od ok. 251 do ok 203 mln lat temu. Nazwa wywodzi się z języka greckiego i oznacza ""trójcę"", co nawiązuje do podziału okresu na trzy epoki (trias wczesny, trias środkowy i trias późny) oraz do trójdzielności osadów triasu w kontekście jednostki chronostratygraficznej, obejmującej skały powstałe w tym czasie (trias dolny, trias środkowy i trias górny).   Jak kształtowała się Ziemia wraz z nastaniem mezozoiku? Uformowany w późnym permie (ostatni okres ery paleozoicznej) kontynent Pangea rozciągał się między ziemskimi biegunami. W triasie rozpoczął się proces jego rozdzielania na dwie części: północną i południową. Odpowiadał za to ocean Tetyda. Na terenie dzisiejszej Europy doszło do powstania dwóch dużych obszarów sedymentacyjnych. Pierwszy to obszar germański, czyli epikontynentalny, który objął środkową część kontynentu. Drugi to obszar alpejski, czyli medyterański, który obejmował brzegi oceanu Tetydy i dalej rozwijał się na południu.  Na obszarze germańskim doszło do powstania czerwonych piaskowców. Pod koniec pierwszej epoki tego okresu nastąpiła transgresja morska, w efekcie czego powstały płytkie morza epikontynentalne. Pod koniec triasu morza wycofały się, pozostawiając po sobie ciemne iłowce. Na obszarze alpejskim pojawiły się morskie utwory węglanowe, które osadzały się aż do końca pierwszego okresu ery mezozoicznej. Wtedy powstały też wapienie.  Warto podkreślić, że w triasie nie występowały znaczne ruchy tektoniczne. Dopiero pod koniec okresu wystąpiły ruchy starokimeryjskie.  Mimo że w triasie rozpoczął się podział Pangei, kontynent był zbyt duży żeby wpływy oceaniczne mogły uwidocznić się w jego centralnych obszarach. Z tego względu, w triasie panował klimat suchy, lądowy. W królestwie flory dominującą rolę odgrywały paprocie. Ziemię porastały też formy drzewne: sagowce, benetyty, szpilkowe i miłorzęby.  Wymieranie gatunków w okresie permu przetrwały tylko nieliczne gady ssakokształtne. Wraz z nastaniem ery mezozoicznej, zdołały odbudować swoją pozycję i dały początek pierwszym ssakom. We wczesnym triasie pojawiły się zółwiopodobne notozaury i plakodonty, czyli wczesne gady morskie. Nieco później rozwinęły się żółwie, ichtiozaury i plezjozaury. Na niebie pojawiły się pterozaury. Wtedy też wyewoluowały pierwsze żaby i krokodyle, które początkowo były zwierzętami typowo lądowymi.   Wśród morskich bezkręgowców, dominującą pozycję zajmowały amonity - mięczaki, które gwałtownie rozwinęły się na początku okresu. W środkowym triasie doszło do znacznego zróżnicowania gatunkowego ramienionogów i małży. Dynamicznie rozwijały się też koralowce, które u schyłku triasu tworzyły już rozległe rafy.  Dinozaury rozwinęły się dopiero po wielkim wymieraniu, w następstwie którego niemal doszczętnie wyginęły gady ssakokształtne. Wówczas z powierzchni planety zniknęły też plakodonty, większość ichtiozaurów i plezjozaurów, płazy tarczogłowe oraz kotylozaury. Pomór nie oszczędził też bezkręgowców. To właśnie w okresie triasu wyginęło większość amonitów i małży, a konodonty wymarły całkowicie."
Mezozoik - od triasu do kredy. Poznaj ciekawostki na temat ery mezozoicznej,https://www.national-geographic.pl/artykul/mezozoik-od-triasu-do-kredy-poznaj-ciekawostki-ery-mezozoicznej,Marta Trojniar,['Historia'],"Era mezozoiczna trwała od około 251,9 do 66 milionów lat temu. Łącznie 186 milionów lat, czyli aż o 1/3 krócej iż poprzedzająca ją era paleozoiczna. Nazwa mezozoik wywodzi się od greckich słów „mezos” – środkowy oraz „zoon” – istota żywa, zwierzę. Zarówno początek, jak i koniec ery mezozoicznej wyznaczają wymierania gatunków. Mezozoik rozpoczął się od wielkiego wymierania permskiego, podczas którego z powierzchni ziemi zniknęło aż 90 proc. gatunków morskich, 60 proc. gadów i płazów oraz 30 proc, owadów. Wymarły też drzewiaste widłaki, skrzypy oraz paprocie. Niesamowita skala tego wydarzenia sprawia, że nazywane jest ono czasem „matką wymierań”. Koniec ery mezozoicznej to natomiast tzw. wymieranie kredowe, podczas którego wyginęło ¾ roślin i zwierząt, w tym m.in. dinozaury. Era mezozoiczna dzieli się na trzy okresy. Najstarszy okres mezozoiku to trias trwający od 251,9 do 201,3 milionów lat temu. Po nim nastąpiła jura, która zakończyła się 145 milionów lat temu, a ostatnim okresem mezozoiku była kreda trwająca do 66 milionów lat temu. Jednym z najważniejszych procesów, jakie miały miejsce w mezozoiku, był rozpad jednego wielkiego superkontynentu nazywanego Pangei, na mniejsze obszary lądowe. Pod koniec kredy istniały już dzisiejsze kontynenty, z tym, że Australia i Antarktyda wciąż były ze sobą połączone. Zaczęły się też formować oceany – Indyjski i Atlantycki.  Klimat w mezozoiku był dość ciepły. W morzach rozwijały się koralowce. Nie istniały lądolody, a większą część obecnych kontynentów pokrywały morza. Poziom oceanów był znacznie wyższy od dzisiejszego. Mezozoik to również czas, kiedy ruchy górotwórcze były stosunkowo słabo nasilone. W jurze miały miejsce słabe fałdowania wczesnoalpejskie. W świecie roślin przez większa część mezozoiku przeważały rośliny nagozalążkowe, które zastąpiły bogatą florę paprotnikową paleozoiku. Jednak pod koniec kredy zaczęły one być stopniowo wypierane przez rośliny okrytozalążkowe. Choć już w triasie pojawiły się pierwsze, prymitywne ssaki, era mezozoiku to czas, który kojarzy się głównie z dominacją wielkich gadów. Opanowały one wszystkie środowiska. Rozwijały się nie tylko olbrzymie gady lądowe, ale także gady morskie i latające. Pojawiły się też pierwsze prymitywne ptaki, które wyewoluowały od dinozaurów zaliczanych do teropodów. W triasie pojawiły się dinozaury, które na początku jury stały się dominującą grupą kręgowców lądowych. Były bardzo zróżnicowane – można wśród nich było znaleźć zarówno roślinożerne, jak i mięsożerne gatunki. Początkowo były dwunożne, ale z czasem pojawiły się też grupy czworonożnych. Niektóre miały rogi, kryzy, pancerze czy kolce. Wszystkie grupy składały jaja. Ślady dinozaurów zachowały się na wszystkich kontynentach.  Z osiemnastu rzędów gadów, które żyły w mezozoiku, do dziś przetrwały jedynie cztery – żółwie, krokodyle, hatterie i gady łuskonośne. Cała reszta wyginęła podczas wymierania kredowego. Najstarszymi gadami są żółwie, które wyewoluowały od kotylozaurów. Na końcu jury pojawiły się gady łuskonośne, do których zaliczamy żyjące dziś jaszczurki i węże. Przez większą część ery mezozoicznej sporą część terenów Polski pokrywały ciepłe morza. Okresowo się one spłycały lub wycofywały. Żyły w nich małże, liliowce, amonity i inne organizmy, których szkielety opadały na dno, tworząc skały osadowe – dolomity, wapienie, margle i kredę. Mezozoiczne skały na powierzchni można dziś zobaczyć w Sudetach, Karpatach, na obrzeżach Gór Świętokrzyskich, na Wyżynie Krakowsko-Częstochowskiej oraz na Śląsku Opolskim. Gromadzące się w kredowym morzu piaskowce przyczyniły się do powstania Gór Stołowych."
Teleskop Webba robi niesamowite zdjęcia! Naukowcy porównali zrobioną przez niego fotografię z obrazem z Teleskopu Spitzera,https://www.national-geographic.pl/artykul/teleskop-webba-robi-niesamowite-zdjecia-naukowcy-porownali-zrobiona-przez-niego-fotografie-z-obrazem-z-teleskopu-spitzera-220512023414,Unknown,"['Kosmos', 'Odkrycia']","Lepszy sprzęt fotograficzny robi różnicę. Ta prawda, doskonale znana fotografom na Ziemi, sprawdza się również w kosmosie. Widać to na pierwszych zdjęciach, jakie w ramach przygotowań do pracy wykonuje Teleskop Webba.  To najnowocześniejszy teleskop na podczerwień, jakim w tej chwili dysponują astronomowie. Został wystrzelony z Ziemi 25 grudnia 2021 roku. Po kilkutygodniowej podróży osiągnął swoje miejsce przeznaczenia – oddalony 1,5 mln km od naszej planety punkt libracyjny L2.  Punkty libracyjne to szczególne miejsca w układzie Ziemia – Słońce, w których oddziaływanie grawitacyjne naszego globu i gwiazdy się równoważą. To sprawia, że – w uproszczeniu – cokolwiek znajdzie się w jednym z nich, już tam pozostanie. Bez konieczności wydatkowania nadmiarowej energii na utrzymanie swojej pozycji.  W lutym, gdy Webb znajdował się już w swoim miejscu docelowym, rozpoczął się proces przygotowywania go do pracy. Wymagało to m.in. wyrównania głównego lustra, które składa się z 18 mniejszych heksagonalnych luster, tak by utworzyło gładką powierzchnię.  Równie ważne było schłodzenie aparatury badawczej, stanowiącej serce teleskopu, do odpowiednio niskiej temperatury. Na Teleskopie Webba znajdują się 4 instrumenty badawcze, z których każdy pracuje w nieco innej temperaturze. Ten etap również udało się już z powodzeniem zakończyć.  – Miło mi oznajmić, że regulowanie teleskopu zostało zakończone i że działa on lepiej, niż ktokolwiek mógłby przypuszczać – oznajmił 9 maja 2022 r. Michael McElwain z należącego do NASA Goddard Space Flight Center, który odpowiada za naukową stronę misji Teleskopu Webba.  
Porównanie zdjęć zrobionych Teleskopem Spitzera (po lewej) i Teleskop Webba (po prawej). fot. NASA Na dowód tego naukowcy pokazali prawdziwy teaser: zdjęcie zrobione przez Teleskop Webba zestawione z fotografią tego samego fragmentu nieba wykonaną przez 19-letni Teleskop Spitzera. Porównanie jest o tyle zasadne, że Teleskop Spitzera również obserwuje niebo w podczerwieni.  Oba teleskopy sfotografowały gwiazdy Wielkiego Obłoku Magellana. To galaktyka satelitarna – czyli krążąca wokół Drogi Mlecznej. Zdjęcie zrobione przez Spitzera jest nieostre. Widoczne na pierwszym planie gwiazdy są rozmazane, a tło składa się z rozmytych plam.  Z kolei fotografia zrobiona przez Webba uderza szczegółowością. Gwiazdy są wyraźne – również te znajdujące się na drugim planie. Dokładnie widać również obłoki gazu i pyłu międzyplanetarnego. Zdjęcie zostało wykonane przez MIRI. To najchłodniejszy instrument teleskopu, spektrograf i kamera w jednym, który pracuje w temperaturze minus 266 st. C.  Jak skomentowali to przedstawiciele NASA: „jakość zdjęcia jest bezprecedensowa”.  Webb nie miał łatwych początków. Prace nad nim ciągnęły się latami, budżet zaś został wielokrotnie przekroczony. Start teleskopu był przekładany ponad 20 razy. Tym bardziej cieszy, że na razie z Teleskopem Webba nie ma absolutnie żadnych problemów.  W tej chwili urządzenie jest przygotowywane do pracy naukowej, która ma rozpocząć się w lipcu 2022 r. Przygotowywanie obejmuje kalibrację wszystkich instrumentów badawczych i przetestowanie, jak będą sobie radzić w skrajnych temperaturach.  Źródło: NASA "
Norweski przepis na szczęśliwe życie. Poznajcie filozofię „friluftsliv”,https://www.national-geographic.pl/artykul/filozofia-friluftsliv-to-nie-tylko-spedzanie-czasu-na-swiezym-powietrzu-dla-norwegow-to-cos-znacznie-wiecej,Honorata Kostro,['Ludzie'],"Duńczycy mają hygge, Szwedzi lagom, a Holendrzy gezelligheid. Sposobów na udane życie jest wiele. Dla różnych narodów uczucie szczęścia może oznaczać coś innego. Dla Norwegów jest nim z pewnością kontakt z naturą. Mieszkańcy tego kraju dorobili się nawet specjalnego określenia. Friluftsliv w dosłownym tłumaczeniu na polski oznacza „życie na świeżym powietrzu (fri – wolny, luft – powietrze, liv – życie). Norweskie Lofoty zachwycają o każdej porze roku. fot. Getty Images Filozofia życia friluftsliv to jednak nie tylko aktywne spędzanie czasu na łonie natury. Aby być szczęśliwym, liczy się każdy, nawet najmniejszy kontakt z przyrodą. Kiedy Lorelou Desjardins postanowiła zrobić sobie przerwę w pracy i wybrać się na krótki spacer po zamarzniętym jeziorze niedaleko swojego domu w Oslo, termometry wskazywały minus 13 stopni Celsjusza. Kobiecie towarzyszył mały synek oraz mąż, który właśnie zakończył 4-miesięczny urlop ojcowski. Zgodnie z regulaminem pracy, Lorelou może jedną godzinę w tygodniu przeznaczyć w pracy na specjalną przerwę na świeżym powietrzu. Jak opowiada w rozmowie z CNN nie chodzi tylko o spędzanie czasu na świeżym powietrzu. Chodzi o wykorzystywanie każdej wolnej chwili na łonie natury.  Lorelou przeprowadziła się z Francji do Norwegii w 2010 roku. Jak twierdzi, od tego czasu jest znacznie mniej zestresowana. – Kiedy przyjechałam do Norwegii byłam typem pracoholika. W pracy spędzałam kilkanaście godzin dziennie. Pewnego wieczoru, szef Norweg zobaczył mnie za biurkiem i zapytał: Co ty tu jeszcze robisz? Wyjdź na zewnątrz, jest ładna pogoda – opowiadał podczas przemówienia na TED Talks. Wtedy też po raz pierwszy zrozumiała, że praca nie powinna być głównym celem w życiu. To prawdziwe życie, do którego przystosowała nas ewolucja, jest na świeżym powietrzu.  – Dobry kontakt z naturą to jedna z cech przesądzających tu o czyjeś atrakcyjności – mówi Hanna Zielińska, dziennikarka od lat mieszkająca w Norwegii. – Portret na szczycie, z fiordem w tle, to stały element prezentacji w mediach społecznościowych, tym bardziej w aplikacjach randkowych. Bo friluftsliv to nie tyle wyczyn i eksploracja, co spacer z kimś bliskim, popołudniowa przejażdżka rowerem, przebieżka z psem, piknik, lekki trekking. Raz w roku, na początku września, następuje kulminacja zdjęć tych wszystkich aktywności, w trakcie tygodnia friluftsliv. Inauguracją jest synchroniczny nocleg pod gołym niebem w różnych częściach kraju, a po nim następuje festiwal atrakcji na świeżym powietrzu, dokumentowany przez tysiące uczestników – opowiada Hanna Zielińska.
   Wyrażenie friluftsliv zostało po raz pierwszy użyte przez norweskiego dramaturga Henrika Ibsena w latach 50. XIX wieku. Ibsen zaproponował ten termin, aby opisać wartość, jaką dla dobrego samopoczucia ma obcowanie z przyrodą. Z czasem idea relaksu na łonie natury stała się ważną częścią norweskiej kultury. – Dziś już nawet 9 na 10 Norwegów deklaruje „uprawianie"" friluftsliv – mówi Bente Lier, sekretarka generalna „Norsk Friluftsliv"", organizacji zrzeszającej 18 norweskich grup outdoorowych. Friluftsliv nie musi oznaczać uprawiania sportów ekstremalnych na świeżym powietrzu. Możliwości spędzania czasu poza domem są nieograniczone. Badania dowodzą, że spacer  w lesie może być równie korzystny dla zdrowia jak wbieganie na szczyt góry. – Fizyczne korzyści płynące z friluftsliv są nieocenione. Najczęściej bowiem ten styl życia przyjmuje jakąś formę aktywności fizycznej. Równie ważne są korzyści psychiczne, czyli lepszy nastrój i mniejszy stres – mówi Bente Lier. Hanna Zielińska podkreśla z kolei, że życie na otwartej przestrzeni to także silne wrażenia wewnętrzne. – Mieszkam nad fiordem o ponadkilometrowej głębokości, w domu otoczonym skalnymi katedrami z całoroczną kopułą śniegu. Do naszej miejscowości dojeżdża się wydrążonym w górach najdłuższym drogowym tunelem świata – opowiada dziennikarka.  Friluftsliv stało się ważnym elementem norweskiej tożsamości. Miłość do natury znajduje odzwierciedlenie we wszystkich aspektach życia mieszkańców tego nordyckiego kraju. I to dosłownie. W Norwegii coraz większą popularnością cieszą się: Coraz powszechniejsze są również nowatorskie studia na kierunku friluftsliv.

Podczas pierwszych miesięcy życia w Norwegii, byłam w szoku, jak wiele osób – bez względu na pogodę – wychodzi z domu. W kraju, w którym jest tak mała gęstość zaludnienia, wiele odludnych miejsc i kapryśna pogoda trzeba nauczyć się żyć w zgodzie z przyrodą. Dlatego frilufstliv ma się tutaj tak dobrze –  opowiada Sylwia Smółkowska, autorka bloga „Kierunek Norwegia”, która norweskie szklaki przemierza od niemal 5 lat.  W Norwegii warunki atmosferyczne nigdy nie stoją na przeszkodzie uprawianiu aktywności na zewnątrz. Na zdjęciu boisko na Lofotach. fot. Getty Images Pomimo długich, mroźnych zim i wielu dni bez słońca, kraje nordyckie stale zajmują czołowe miejsca w corocznych raportach ONZ dotyczących poziomu szczęścia wśród ich mieszkańców. Norwedzy od wielu lat w indeksie World Happines Index znajdują się przynajmniej w czołowej ósemce.  Według niektórych psychologów to właśnie friluftsliv może być receptą na zimową depresję. I nie tylko zimową. – „Pandemia koronawirusa podniosła nasz poziomu lęku, a tym samym częstotliwość występowania depresji. Przez lockdown jesteśmy jeszcze bardziej zamknięci w domach i ciemnych pomieszczeniach. Dodatkowo zima pozbawia nas działania światła słonecznego, które wpływa przecież na nasz nastrój, właściwie o każdej porze dnia. Dlatego tak ważny jest kontakt ze światem zewnętrznym"" – twierdzi w rozmowie z CNN dr Paul Desan, dyrektor Kliniki Badań nad Depresją w Yale School of Medicine.  Norwedzy od lat są uznawani za jeden z najszczęśliwszych narodów na świecie. fot. Patrick Smith/Getty Images – Czym dla mnie po kilku latach w Norwegii jest friluftsliv? To życie w otoczeniu przyrody, spędzanie czasu na świeżym powietrzu, w lasach, w górach, nad fiordami. Po prostu życie w zgodzie z naturą. To gofry z ogniska, noce spędzone w chamku, wielogodzinne wędrówki po lasach, wychodzenie z domu, żeby pobyć bliżej natury, kiedy tylko jest to możliwe – podsumowuje Sylwia Smółkowska.  Nie ma Norwegii bez majestatycznej i wszechobecnej przyrody. – Potęga tutejszej natury sprawia, że Norwedzy nie muszą do niej wracać, bo od niej nie można było nigdy odejść. To majestat, który zapewnia codzienną dawkę nie tylko ruchu, ale i przeżyć duchowych – mówi nam Hanna Zielińska. Źródła: CNN"
Jowisz ciekawostki. Czy ta ogromna gazowa planeta mogłaby zmienić się w gwiazdę?,https://www.national-geographic.pl/artykul/jowisz-ciekawostki-czy-ta-ogromna-gazowa-planeta-moglaby-zmienic-sie-w-gwiazde,Unknown,['Kosmos'],"Tak naprawdę nie wiadomo, co kryje się w samym środku Jowisza. Przypuszcza się, że ta ogromna planeta – jej średnica jest jedenaście razy większa od średnicy Ziemi – ma wewnątrz skaliste jądro otoczone warstwą metalicznego wodoru. Czym wyżej, tym większe prawdopodobieństwo, że wodór, tworzący wewnętrzną atmosferę planety, stanie się gazowy. Na Jowiszu nie ma wyraźnej granicy między oboma odmianami tego pierwiastka. Tak samo, jak nie ma wyraźnej powierzchni. Jowisz, jak na gazowego olbrzyma przystało, jest ogromną chmurą kręcących się z gigantycznymi prędkościami gazów. Punkt, w którym zaczyna się atmosfera Jowisza, jest więc czysto uznaniowy. Przyjmuje się, że przypada w miejscu, gdzie ciśnienie atmosferyczne jest dziesięć razy większe od ciśnienia ziemskiego. Powyżej tego punktu rozciąga się 5 tys. km chmur. Składają się głównie z amoniaku i układają w charakterystyczne pasma. To one sprawiają, że na zdjęciach Jowisz wygląda, jakby był pomalowany w brązowe i pomarańczowe paski. Te pasma nie są jednak regularne. Co i rusz pojawiają się na nich białe i brązowe owale. To burze, od małych po ogromne. Burze na Jowiszu bywają bardzo krótkie – kilkugodzinne – jak i bardzo długie – trwające setki lat. Do tej drugiej kategorii należy najsłynniejsza z nich, czyli tzw. Wielka Czerwona Plama. To najbardziej niezwykłe zjawisko atmosferyczne w całym Układzie Słonecznym. Szacuje się, że ten ogromny wir (który można dostrzec amatorskim teleskopem) liczy 358 lat. Jego wielkość zmienia się. Jednak burza stale ma średnicę większą niż średnica całej Ziemi. Jej górne warstwy wystają na 8 km ponad okoliczne chmury. Burza jest antycyklonem, obracającym się w kierunku przeciwnym do ruchu wskazówek zegara. Wielka Czerwona Plama jest skrupulatnie obserwowana przez naukowców. Dzięki temu wiadomo, że zewnętrzny krąg burzy coraz bardziej przyspiesza. Astronomowie z NASA i ESA ustalili, że między 2009 a 2020 rokiem szybkość wiatrów w tej strefie wzrosła o 8 proc. Gdyby nie jedenastoletni zakres obserwacji, nikt by jednak nie wiedział, że taki trend wystąpił. Naukowcom udało się bowiem wychwycić zmiany w prędkości wiatrów zachodzące w tempie nawet poniżej 2,5 kilometra na godzinę na ziemski rok. Na razie przyczyna zwiększania się prędkości wiatrów w Wielkiej Czerwonej Plamie pozostaje nieznana. Ciągle nie wiemy też, co dzieje się w niższych częściach burzy, poniżej pokrywy chmur. Jowisz nie tylko wygląda pięknie na zdjęciach wykonywanych przez odwiedzające go lub przelatujące w jego pobliżu sondy – takie jak Cassini, New Horizons, Galileo czy wciąż działająca Juno. Spełnia także w Układzie Słonecznym ważną rolę. Naukowcy przypuszczają, że to właśnie jemu zawdzięczamy parasol ochronny ratujący nas przed częstymi uderzeniami asteroid i komet. Skąd to wiadomo? Mimo że na obrzeżach Układu Słonecznego jest wiele komet. Tylko nieliczne lecą w kierunku Słońca. Znamy ich ponad 5 tys. Jednak te, które widać wyraźnie gołym okiem, pojawiają się bardzo rzadko – raz na kilkadziesiąt czy kilkaset lat. Przypuszcza się, że to zasługa Jowisza, który dzięki swej ogromnej grawitacji działa jak kosmiczny „odkurzacz” i przechwytuje wiele komet, które mogłyby zagrozić Ziemi. W 1994 r. astronomowie mogli obserwować takie zdarzenie. W tym roku do Jowisza zbliżyła się kometa Shoemaker-Levy. Najpierw rozpadła się na kawałki. Potem spadły one na planetę, co obserwowano przez teleskopy na Ziemi, na orbicie i przez lecącą wówczas w kierunku Jowisza sondę Galileo. Masa Jowisza jest aż 318 razy większa od masy Ziemi. Jest też 2,5 raza większa od masy wszystkich pozostałych planet Układu Słonecznego razem wziętych. Ma podobną gęstość jak Słońce, a jego promień jest dziesięć razy mniejszy od promienia Słońca. Czy istnieje szansa, że Jowisz zamieni się w gwiazdę, a pod jego powierzchnią rozpoczną się reakcje termojądrowe? Nie. Ma do tego za małą masę i to aż 75 razy. Ciekawostką jest jednak, że wypromieniowuje w kosmos więcej ciepła niż otrzymuje ze Słońca. To rezultat stygnięcia tej planety, wskutek czego olbrzym kurczy się w tempie 3 cm rocznie. Jowisz ma 79 księżyców. Spośród nich wyróżnia się ogromny Ganimedes, który – podobnie jak Tytan – jest większy Merkurego. Ganimides należy do tzw. księżyców galileuszowych. To cztery księżyce Jowisza odkryte w 1610 r. przez Galileusza. Można go obserwować z pomocą lornetki. Ten księżyc lodowy badała sonda Galileo, pierwszy sztuczny satelita Jowisza. Ganimedes jest jednak tak interesujący, że wkrótce stanie się celem kolejnej ziemskiej ekspedycji: misji JUICE. Jupiter Icy Moon Explorer to sonda Europejskiej Agencji Kosmicznej, która ma zostać wystrzelona w kwietniu 2023 roku. Oprócz Ganimedesa JUICE będzie badać jeszcze dwa inne księżyce Jowisza – Kallisto i Europę. Na wszystkich będzie poszukiwać podpowierzchniowych zbiorników ciekłej wody."
Jak odróżnić Urugwajczyka od Argentyńczyka? Podpowiada Jarosław Gugała [Kawa z ambasadorem],https://www.national-geographic.pl/artykul/jak-odroznic-urugwajczyka-od-argentynczyka-o-tozsamosci-i-realiach-zycia-w-urugwaju-opowiada-jaroslaw-gugala,Unknown,['Ludzie'],"W nowej odsłonie cyklu „Kawa z ambasadorem” gośćmi są byli ambasadorzy Polski w krajach pozaeuropejskich. Dzięki rozmowom z nimi możemy dowiedzieć się więcej o państwach, do których chcemy podróżować. A może nowa wiedza skłoni nas do zmiany wyjazdowych planów? W najnowszym odcinku dr Małgorzata Bonikowska, prezes Centrum Stosunków Międzynarodowych i THINKTANK, rozmawiała z Jarosławem Gugałą, który większości z nas jest znany jako dziennikarz telewizyjny. Ale nie każdy wie o tym, że w latach 1999–2003 był ambasadorem RP w Urugwaju. Opowieści o Urugwaju dobrze zacząć od kilku podstawowych faktów. Jak przypomniał Jarosław Gugała, Urugwaj leży w Ameryce Południowej, między Argentyną i Brazylią. Kraj zamieszkuje około 3,5 miliona osób, z czego duża część żyje w stolicy, Montevideo. Wbrew skojarzeniom Polaków, Urugwaj nie jest krajem „egzotycznym”. A jak Urugwajczycy widzą Polskę? – Myślą, że to mały kraj jak Urugwaj. Kiedy słyszą, że w Polsce mieszka tylko osób co w Hiszpanii czy Brazylii, nie wierzą – opowiadał były ambasador. Gugała zwrócił również uwagę na położenie urugwajskiej stolicy. Będąc w Montevideo można odnieść wrażenie, że miasto znajduje się nad samym oceanem. W rzeczywistości jest to jednak największe na świecie ujście rzeki w kształcie lejka. Po drugiej stronie leży Buenos Aires. W Urugwaju mieszka kilka tysięcy Polaków katolików. W latach 20. i 30. ubiegłego wieku z polskich kresów wschodnich przyjeżdżały cały rodziny ze swoim dobytkiem i zasiedlały interior. Swego czasu dużą grupę stanowili również Żydzi polskiego pochodzenia. Część z nich, zwłaszcza starsze pokolenie, które przyjechało do Urugwaju po wojnie, zachowała język polski. Kiedy Jarosław Gugała był ambasadorem RP w Urugwaju, czterech członków parlamentu miało polskie paszporty. Byli polskimi Żydami i czuli się związani z Polską, co nie zawsze było odwzajemniane. – Kiedyś miałem rozmowę, której nigdy nie zapomnę, z lekarzem, który był polskim Żydem. Rozmawialiśmy na temat narodowości. On powiedział, że jest takim samym Polakiem jak ja, ale jego przodkowie byli innego wyznania. To jedyna różnica – wspominał dyplomata. Polonia to niejedyna mniejszość w Urugwaju. Generalnie tożsamość narodowa Urugwajczyków to ciekawa kwestia, zwłaszcza jeśli przypomnimy sobie, że kraj przez wiele lat był targany wojnami Brazylii z Argentyną. Nie zdecydował się jednak na przyłączenie do żadnego z tych krajów. Obecnie pełna nazwa Urugwaju tłumaczona na język polski to Wschodnia Republika Urugwaju. – Urugwajczycy mówią o sobie Orientales – zauważył Gugała. Poza Hiszpanią i Portugalią, były ambasador wskazał również na „francuskie i brytyjskie źródła urugwajskiej państwowości”. Urugwaj cały czas jest zapatrzony we Francję, co przejawia się między innymi w laicyzacji. W szkole nie ma miejsca na żadne symbole religijne. W odróżnieniu przykładowo od Brazylii, Urugwaj jest krajem dość egalitarnym, bez większych nierówności społecznych. Według dyplomaty wnika to z tego, że w mentalności Urugwajczyków nie mieści się ostentacja. – Jest taka anegdota. Jak odróżnić Urugwajczyka od Argentyńczyka? Jeśli spytasz ich, ile mają krów, to Urugwajczyk powie, że 10, choć tak naprawdę ma ich 100. Jeśli Argentyńczyk powie, że ma 10, to prawdopodobnie myśli, jak zdobyć pierwszą – tłumaczył były ambasador."
5 najciekawszych odkryć dotyczących dinozaurów w 2021 roku,https://www.national-geographic.pl/artykul/5-najwiekszych-odkryc-dinozaurow-2021-roku,Unknown,['Odkrycia'],"O 2021 roku możemy powiedzieć naprawdę wiele. Mijają już dwa lata odkąd cały świat walczy, aby pokonać pandemię koronawirusa. Naukowcy dokładają starań, abyśmy mogli w końcu wrócić do normalności. To również rok, w którym na powierzchni Marsa wylądował amerykański lądownik Mars 2020 na pokładzie z łazikiem Perseverance. Orbiter misji ExoMars „dotknął” pierwszy raz Słońca, a największy w historii Teleskop Kosmiczny Jamesa Webba został wystrzelony w kosmos. Archeologowie wyjaśnili kilka zagadek tajemniczych przodków i zaginionych cywilizacji, ale był to również owocny rok w kontekście odkryć paleontologicznych. W ostatnich miesiącach dowiedzieliśmy się naprawdę dużo o dinozaurach. Oto 5 najciekawszych odkryć w 2021 roku. Superzaur od wielu lat uchodził za jednego z dłuższych dinozaurów, ale dopiero najnowsze badania dr Briana Curtisa, paleontologa z Muzeum Historii Naturalnej w Arizonie ujawniły, że ten Zauropod jest liderem w swojej kategorii. Pierwszy raz jego kości zostały odkopane w 1972 roku, ale ówczesny odkrywca błędnie je wówczas zaklasyfikował. Przez lata sądzono, że odkryto 3 dinozaury, podczas gdy tak naprawdę to był właśnie jeden wielki Superzaur.  Pomyłka prawdopodobnie wynikała z tego, że szczątki były bardzo porozrzucane, a autor znaleziska nie był wykształconym paleontologiem, a jedynie pracownikiem terenowym. Dr Curtis postanowił jeszcze raz zbadać skamieniałości i w rezultacie doszedł do niesamowitych wniosków. Nie dość, że poprawnie zidentyfikował dinozaura, to jeszcze dowiódł, że był rekordzistą, jeśli chodzi o długość. Dokładnie analizując kości, okazało się, że mógł mieć nawet 42 metry długości. To więcej niż trzy szkolne autobusy.  Skamielina przez kilkanaście lat znajdowała się w prywatnym magazynie chińskiej firmy Yingliang Group. Kiedy firma rozpoczęła budowę Muzeum Historii Naturalnej Yingliang Stone, pracownicy zobaczyli, że jajo jest naruszone, a w jego wnętrzu zauważyli fragment szkieletu dinozaura. W toku badań okazało się, że to liczące ok. 70 milionów lat skamieniałe jajo owiraptora, teropoda spokrewnionego z ptakami. Embrion miał prawie 27 cm długości. Naukowcy na podstawie analizy stwierdzili, że znajdował się w późnym stadium rozwoju. To jeden z najlepiej zachowanych embrionów dinozaurów, jakie kiedykolwiek odnaleziono. W tym roku naukowcy postanowili obliczyć ile tyranozaurów żyło na naszej planecie. Według obliczeń paleontologów, podczas 2,5 miliona lat istnienia tego gatunku, żyło aż 2,5 miliarda tych osobników. Tyrannosaurus rex to dwunożny mięsożerny dinozaur, który ważył nawet sześć ton i mógł mieć ok. 13 metrów długości. To czyni go jednego z największych drapieżników lądowych, które znamy. Naukowcy przeanalizowali kilka rodzajów zmiennych, między innymi korelację masy ciała z gęstością populacji, czas istnienia gatunku, metabolizm, zapotrzebowanie na energię, wiek, w którym tyranozaur osiągał dojrzałość płciową, czy długość życia jednego pokolenia.  Zespół pod kierownictwem Charlesa Marshalla z Uniwersytetu Kalifornijskiego w Berkeley obliczył, że jednocześnie na Ziemi mogło żyć ok. 20 tysięcy tyranozaurów, a przez dwa i pół miliona lat po planecie chodziło ok. 127 tysięcy pokoleń tych dinozaurów.  Łącznie daje to blisko 2,5 miliarda drapieżników przez cały okres ich istnienia. Dane jednak mogą być mocno szacunkowe, biorąc pod uwagę, że paleontolodzy odnaleźli mniej niż 100 dobrze zachowanych skamieniałości tyranozaurów. W hiszpańskiej prowincji La Rioja odkryto ślady, które odcisnęły trójpalczaste dinozaury drapieżne. Naukowcy na podstawie dwóch zestawów skamielin odcisków postanowili zbadać, z jaką prędkością poruszały się te osobniki. Pierwszy z nich, La Torre 6A-14, to trzy odciski łap o długości 32,8 centymetra i 30,2 cm szerokości. Natomiast drugi, La Torre 6B-1, to siedem odcisków nieco mniejszych łap, które miały 28,9 cm długości i 26,9 cm szerokości. "
Dlaczego po kawie od razu chce się biec do toalety? Naukowcy wyjaśniają,https://www.national-geographic.pl/artykul/dlaczego-po-kawie-od-razu-chce-sie-biec-do-toalety-naukowcy-wyjasniaja,Unknown,"['Nauka', 'Ludzie']","Chyba prawie każdy kawosz zna to uczucie, kiedy już po pierwszym łyku porannej kawy czujemy, że musimy czym prędzej udać się do toalety. Czy to wina samego napoju, czy może zawartej w niej kofeiny? Czy temperatura ma większe znaczenie? Chociaż ten czarny napar towarzyszy ludzkości już od setek lat, wciąż mało wiemy o jego działaniu. Aby zrozumieć wpływ kawy na nasz organizm, najpierw należy pochylić się nad tym, jak działa okrężnica. Jest to najdłuższy odcinek jelita grubego, który mierzy ok. 1,5 metra długości. Do jej podstawowych funkcji należy magazynowanie i dostarczanie organizmowi wody, substancji odżywczych i składników mineralnych. Ale w okrężnicy zachodzi również również ważny dla naszego ciała proces formowania i magazynowania kału. Naukowcy doszli do wniosku, że kawa stymuluje i zwiększa aktywność ruchową okrężnicy już nawet kilka minut po pierwszym łyku. W 1998 roku uczeni przeprowadzili badania na dwunastu ochotnikach. W ich okrężnicy została umieszczona specjalna sonda, która miała monitorować jej pracę. Badani pili kawę tradycyjną, bezkofeinową, wodę i posiłek w różnej kolejności. Okazało się, że obydwa rodzaje czarnego naparu spowodowały większe skurcze okrężnicy i znacznie pobudziły jej działanie. Co ciekawe, badanie wykazało, że kawa z kofeiną była 23% bardziej skuteczna w pobudzeniu okrężnicy niż kawa bezkofeinowa. Naukowcy odkryli również, że kawa nie wpływa bezpośrednio na okrężnicę. Co więc jest przyczyną ochoty na „dwójkę” po kawie? Naukowcy z Royal Hallamshire Hospital w ostatnich badaniach odkryli, że kawa stymuluje uwalnianie gastryny. To hormon, który wydzielany jest głównie w żołądku i początkowym odcinku jelitka cienkiego. Do jego zadań należy regulacja procesów trawienia i prawidłowego funkcjonowania przewodu pokarmowego. Badacze stwierdzili, że hormon ten pobudza żołądek do wytworzenia większej ilości soków żołądkowych i ma duży wpływ na motorykę okrężnicy, co wzmaga perystaltykę jelit. To właśnie wtedy nasz organizm zaczyna odczuwać potrzebę wypróżnienia się. Ale dlaczego akurat kawa? Duży wpływ na proces pobudzenia aktywności ruchowej okrężnicy mają melanoidyny, czyli polimery o dużej masie cząsteczkowej. Występują m.in. w słodzie jęczmiennym, produktach piekarniczych i kawie. Zawierają błonnik pokarmowy, który wspomaga trawienie i zapobiega zaparciom. W czarnym naparze powstają w trakcie jego palenia. Warto jednak zaznaczyć, że aktywność okrężnicy jest cechą indywidualną i zależy od czynników zarówno fizycznych, jak i chemicznych. Oznacza to, że kawa nie na każdego zadziała w ten sam sposób."
"Naukowcy odkryli, że samce myszy histerycznie boją się bananów. Dlaczego? Odpowiedź jest zaskakująca",https://www.national-geographic.pl/artykul/naukowcy-odkryli-ze-samce-myszy-histerycznie-boja-sie-bananow-dlaczego-odpowiedz-jest-zaskakujaca-220530122719,Unknown,"['Nauka', 'Przyroda']","Odkrycia dokonano w laboratoriach znajdujących się na Uniwersytecie McGill w Montrealu. Badacze obserwowali, jak samce myszy zachowują się w obecności ciężarnych lub karmiących samic. Spostrzegli, że w takich warunkach poziom stresu samców znacząco rośnie. W pracy, jaką właśnie opublikowali na łamach czasopisma naukowego „Science Advances” naukowcy wyjaśniają, że stres samców wywołuje związek chemiczny zwany octanem amylu. To składnik moczu mysich samic, które mają młode albo są w ciąży. Octan amylu jest bardzo podobny pod względem struktury chemicznej do oktanu izoamylu. Oba związki występują w wielu owocach. Przede wszystkich w bananach, w przypadku których stanowią główny składnik zapachowy. To nim banany zawdzięczają swój charakterystyczny słodki aromat. – Cała sprawa wyszła przez przypadek – mówi Jeffrey Mogil, starszy autor pracy. – Zajmowaliśmy się czymś zupełnie innym. Ciężarne samice znajdujące się w laboratorium miały zostać wykorzystane do innego eksperymentu. Wtedy jeden ze studentów zauważył, że samce zaczynają się przy nich dziwnie zachowywać – opowiadał naukowiec na łamach „Live Science”. Jak napisano w pracy, „samce mogą przejawiać agresję o charakterze dzieciobójczym” w stosunku do młodych myszy. Czyli mogą być skłonne zaatakować je, by usunąć potomstwo konkurencji i w ten sposób zapewnić przewagę własnym genom. By obronić siebie i swoje młode, samice wykorzystują sygnały chemiczne. Czyli ich organizmy wytwarzają konkretne związki chemiczne, które mają odstraszyć potencjalnych agresorów. – Gryzonie – podobnie jak wiele innych ssaków innych niż ludzie – są uzależnione od zmysłu zapachu – tłumaczy Mogil. – Znakowanie moczem jest dobrze znane naukowcom, jednak my odkryliśmy coś nowego. Zazwyczaj to samce wykorzystują zapach, by przekazać pewne informacje samicom. Tutaj jest odwrotnie. Co więcej, w tym wypadku nie chodzi o seks, tylko o ostrzeżenie. Samice dają znać samcom, że jeśli spróbują zbliżyć się do nich lub ich młodych, zostaną przez nie zaatakowane – opowiada naukowiec. Badacze policzyli, że samce myszy już pięć minut po kontakcie z oktanem amylu zaczynają produkować hormony stresu. W ten sposób przygotowują swój organizm do potencjalnej walki. Wydzielanie hormonów stresu prowadzi m.in. do analgezji, czyli wzrostu odporności na ból. Naukowcy byli ciekawi, czy samce myszy zestresują się również oktanem amylu pochodzącym z innego źródła niż mocz ciężarnych samic. Zakupili więc w supermarkecie olej bananowy i nasączyli nim kłębki bawełny. Następnie umieścili je w klatkach z myszami. Tak jak podejrzewali, poziom hormonów stresu u samców myszy natychmiast się podniósł. Wzrost był nieco większy u tych gryzoni, które jeszcze nigdy nie były ojcami. Naukowcy podejrzewają, że takie samce są większym zagrożeniem dla młodych niż te, których mioty przyszły już na świat. Badacze zmierzyli, że hormonalny efekt ekspozycji na zapach bananów trwa u myszy 60 minut. Przez taki czas samce są gotowe odeprzeć atak broniących swojego potomstwa samic."
Woda na Marsie. Naukowcy odkryli olbrzymie ilości H2O,https://www.national-geographic.pl/artykul/woda-na-marsie-naukowcy-odkryli-olbrzymie-ilosci-h2o,Unknown,"['Kosmos', 'Odkrycia']","Trace Gas Orbiter został wystrzelony 14 marca 2016 roku. Jest elementem wspólnej misji badawczej Europejskiej Agencji Kosmicznej (ESA) i Rosyjskiego Roskosmosu. W jej skład wchodzą orbiter i lądownik (rozbił się na powierzchni planety w wyniku nieudanego lądowania) oraz dwa łaziki. Celem miało być poszukiwanie wszelkich śladów biologicznych i geologicznych na Czerwonej Planecie. Po prawie 6 latach poszukiwań udało się odnaleźć bardzo duże pokłady wody w kanionie Valles Marineris. Według naukowców blisko 40% jego powierzchni może stanowić lód. Przykryty jest jednak warstwą regolitu. Valles Marineris ma długość ok. 5 tysięcy kilometrów, a szerokość ok. 200 km. Najgłębsze miejsca mogą mieć nawet 11 km. Czyni go to największym kanionem w Układzie Słonecznym. Według NASA, gdyby kanion znajdował się na Ziemi, zajmowałby obszar od Nowego Jorku, po Kalifornię. Valles Marineris znajduje się na południe od równika Marsa, a na wschód od wyżyny wulkanicznej Tharsis. Od dawna wiadomo było, że lód znajduje się pod marsjańskim pyłem w regionach polarnych planety. Odkrycie pokładów wody w kanionie zaskakuje dlatego, że temperatury nie są tam wystarczająco niskie, aby lód utrzymywał się w swojej formie. Dane były zbierane przez orbiter od maja 2018 roku do lutego 2021 r. Odkrycia dokonano dzięki wykorzystaniu narzędzia FREND (Fine Resolution Exploration Neutron Detector), które jest na pokładzie orbitera. Instrument ten ma za zadanie badać obecność wodoru na powierzchni Marsa. Najnowsze informacje o wodzie na Czerwonej Planecie zostały opublikowane w magazynie naukowym Icarus.  - FREND pozwala nam zobaczyć, co znajduje się nawet metr pod powierzchnią Marsa. Dzięki temu zlokalizowaliśmy ""oazy"" pełne wody, których nigdy wcześniej nikomu nie udało się wykryć. - mówi autor badań Igor Mitrofanov. FREND odkrył obszar z olbrzymią ilością wodoru w bardzo dużym systemie kanionów Valles Marineris. Zakładając, że odnaleziony wodór jest cząsteczkami H2O, nawet na czterdziestu proc. powierzchni tego obszaru może znajdować się woda. - dodaje. Instrument z orbitera skanuje emitowane neutrony, które znajdują się w glebie Czerwonej Planety. W przeszłości naukowcy znajdowali jedynie ślady substancji w marsjańskim pyle, których nie potrafili zidentyfikować. Warto zaznaczyć, że naukowcy będą jeszcze badali w jakiej postaci jest woda, którą zidentyfikował FREND. Na razie badacze z misji ExoMars uważają, że najbardziej prawdopodobne jest to, że H2O występuje tam jako lód. Niezależnie od formy, nowe odkrycie jest bardzo dobrym punktem wyjścia dla kolejnych eksploracji Marsa. W przyszłości łaziki mogą badać te okolice, aby jeszcze dokładniej określić stan znajdującej się wody w kanionie. Być może w tym miejscu uda się odnaleźć pierwsze oznaki życia na Czerwonej Planecie."
"Tajemnicza rakieta uderzyła w Księżyc. Astronomowie już wiedzą, do kogo należała",https://www.national-geographic.pl/artykul/tajemnicza-rakieta-uderzy-dzis-w-ksiezyc-naukowcy-nie-sa-pewni-do-kogo-nalezy-220304121544,Unknown,['Kosmos'],"Pod koniec stycznia informowaliśmy o tym, że rakieta nośna Falcon 9 firmy SpaceX, należącej do Elona Muska, znajduje się na kursie kolizyjnym z Księżycem. Po wielotygodniowych spekulacjach okazuje się, obiekt prawdopodobnie nie należał do miliardera. Ostatecznie rakieta uderzyła w Księżyc 4 marca ok. godz. 13:30 polskiego czasu. Celem SpaceX było wyniesienie sondy klimatycznej NOAA’s Deep Space Climate Observatory (DSCOVR). Misja zakończyła się sukcesem, ale 21 stycznia astronom Bill Gray przekazał, że górna część rakiety Falcon 9 wkrótce uderzy w Księżyc. Po ponad miesiącu okazało się, że ów obiekt wcale nie należy do Elona Muska.  Naukowcy ponownie zaczęli analizować, czym jest ta tajemnicza rakieta. Bill Gray jakiś czas temu przyznał, że pomylił się w swoich obserwacjach. Tajemniczym obiektem, który uderzył w Srebrny Glob prawdopodobnie był chiński Długi Marsz 3C. To część statku kosmicznego pochodzącego z misji Chang’e-5-T1 z 2014 roku. NASA potwierdziła te informacje. Natomiast chińskie Ministerstwo Spraw Zagranicznych zaprzecza, że rakieta nośna należy do nich. Pekin twierdzi, że Długi Marsz 3C całkowicie spłonął podczas powrotu w ziemską atmosferę w 2015 roku.   Naukowcy twierdzą, że to pierwszy raz, kiedy obiekt wyniesiony przez ludzi przypadkowo uderzył w Księżyc. Zdarzały się natomiast sytuacje, w których agencje kosmiczne celowo kierowały swoje rakiety w naturalnego satelitę Ziemi. Tak się stało m.in. z rakietą, która wyniosła Lunar Reconnaissance Orbiter. W 2009 roku uderzył on w południowy biegun naszego satelity. Uderzenie spowodowało wówczas wyrzucenie dużych ilości lodu wodnego na powierzchnię.   Astronomowie uważają, że zderzenie rakiety z Księżycem to “ekscytujące wydarzenie”. Stanowi ono doskonałą okazję do badań Księżyca. Według badaczy, po uderzeniu powinniśmy wykorzystać wszelkie środki do zidentyfikowania miejsca kolizji. Dlatego tak ważne było, żeby dokładnie śledzić trajektorię obiektu i ustalić, gdzie uderzy.   Bill Gray pomylił się wprawdzie co do pochodzenia rakiety, ale dobrze ustalił miejsce kolizji. Paul Hayne, profesor astrofizyki z Uniwersytetu Kolorado twierdzi, że zaraz po uderzeniu, sonda kosmiczna NASA Lunar Reconnaissannce Orbiter może przesunąć się na dogodną pozycję, aby zobaczyć z bliska krater, który wytworzy się po kolizji. Eksperci szacują, że może mieć średnicę nawet 20 metrów.  Naukowcy są zdania, że tego rodzaju zdarzenia są świetną okazją do badań Księżyca. Prof. Hayne dodaje, że powierzchnia Srebrnego Globu padała ofiarą przeróżnych uderzeń w ciągu ostatnich 4 miliardów lat.   Zazwyczaj były to jednak asteroidy lub komety, które tworzą kratery. Uczony podkreśla, że to przypadkowe ""bliskie spotkanie"" rakiety z Księżycem pomoże nam zrozumieć, jak naturalne kolizje niszczą powierzchnię ciał niebieskich. Może to również przełożyć się na wzbogacenie naszej wiedzy o uderzeniach kosmicznych obiektów w Ziemię.   I tak oto tajemnicza rakieta, która poruszyła media na całym świecie, zakończyła swój żywot na powierzchni Srebrnego Globu Dołączyła tym samym do kosmicznego wysypiska śmieci. Odkąd bowiem pierwszy człowiek stanął na Księżycu, ludzkość zostawiła tam już ponad 180 ton odpadów."
"Te zdjęcia poruszają. Śmieci w oceanach jest tak dużo, że ośmiornice zaczynają się w nich chować",https://www.national-geographic.pl/artykul/te-zdjecia-poruszaja-smieci-w-oceanach-jest-tak-duzo-ze-osmiornice-zaczynaja-sie-w-nich-chowac-220321043512,Unknown,"['Odkrycia', 'Przyroda']","Naukowcy w najnowszych badaniach skupili się na życiu ośmiornic. Przeanalizowali setki zdjęć, na których zaobserwowano ponad 200 tych głowonogów z 24 gatunków, które chowają się w śmieciach. Niektóre wchodziły do wnętrza szklanych butelek lub zardzewiałych puszek, a inne zakopywały się pod stertą plastikowych nakrętek. O odkryciu poinformowano na łamach czasopisma naukowego ""Marine Pollution Bulletin"". Będąc na wakacjach, prawdopodobnie większość z nas przynajmniej raz w życiu zebrała z plaży muszle na pamiątkę. Nie zdajemy sobie jednak sprawy, że w ten sposób pozbawiamy naturalnych schronisk morskie stworzenia. Autorzy badania zwracają uwagę na to, że głowonogi muszą przystosowywać się do nowej rzeczywistości, a wiele z tych zwierząt po prostu umiera. Paradoksalnie, śmieci są dla nich często ratunkiem. Odpady są jednak dla ośmiornic tylko alternatywą. Naukowcy zaznaczają, że w pewien sposób te stworzenia uczą się radzić sobie w nowej rzeczywistości, ale ma to również negatywne konsekwencje. – To, co na pierwszy rzut oka może wyglądać jak coś pozytywnego, w dłuższej perspektywie może mieć szkodliwe skutki – alarmują naukowcy z Federalnego Uniwersytetu Rio Grande w Brazylii, którzy odpowiadają za najnowsze badania. Badacze twierdzą, że ośmiornice, które chowają się w odpadach, są narażone na wpływ szkodliwych substancji, w tym metali ciężkich. Autorzy w swojej prezentacji pokazali zdjęcie głowonoga, który zaplątał się w stary, zdezelowany akumulator. Naukowcy ostrzegają, że niektóre śmieci mogą powodować również obrażenia fizyczne.  Autorzy badania zauważają, że coraz więcej ośmiornic ukrywa się w puszkach po piwie, które np. wyrzucają turyści za burtę statków wycieczkowych. Nurkowie, którzy biorą udział w akcji czyszczenia oceanów, często nie zdają sobie sprawy, że w tych właśnie śmieciach osiadły zwierzęta. Wyłowione stworzenia najczęściej umierają... Rocznie do oceanów trafia kilkadziesiąt milionów ton śmieci, z czego ok. 12 milionów ton to plastik. Badacze zauważyli jednak, że ośmiornice preferują przedmioty wykonane ze szkła. To aż 40% spośród wszystkich przedmiotów, z których korzystały zwierzęta. Plastikowe odpady były wykorzystywane w ponad 24% przypadków. Co więcej, w przypadku tego drugiego rodzaju odpadów, zwierzęta zazwyczaj siadały na wierzchu sterty plastiku lub zakopywały się nim. Uczeni przyznają, że taka tendencja może wynikać z faktu, że szklane śmieci bardziej przypominają muszle. Autorzy podkreślają również, że gatunkiem, który najczęściej wchodził w interakcje ze śmieciami był Amphioctopus marginatus, czyli ośmiornica kokosowa. Co ciekawe, na niektórych zdjęciach widać, że niektóre osobniki walczą ze sobą o miejsce w szklanych słojach lub butelkach. Eksperci podejrzewają, że ma to związek z faktem, że naturalnych „schronów” jest coraz mniej."
Starożytna architektura może okazać się przydatna w tworzeniu budynków odpornych na globalne ocieplenie,https://www.national-geographic.pl/artykul/starozytna-architektura-moze-okazac-sie-przydatna-w-tworzeniu-budynkow-odpornych-na-globalne-ocieplenie,Unknown,['Nauka'],"Na całym świecie trwają wysiłki związane z walką z postępującym globalnym ociepleniem. Należy do nich między innymi planowanie odpornej na ekstremalne zjawiska pogodowe infrastruktury. Nawet jeśli ludzkości uda się nie dopuścić do wzrostu średnich temperatur na globie o więcej niż 3 stopnie Celsjusza w stosunku do ery przedprzemysłowej, niektóre skutki zmian klimatu, takie jak częstsze i bardziej intensywne opady, silniejsze wiatry i huragany itp. i tak są już nie do uniknięcia. Reakcja na te zjawiska to więc konieczność, zwłaszcza, że dochodzi do nich już teraz (wystarczy przypomnieć ogromne ulewy i powodzie w Niemczech ostatniego lata, czy zalanie Nowego Jorku sprzed kilku miesięcy).
  Co więcej, nie musimy wymyślać nowych rozwiązań od zera. Na całym świecie bowiem, tworzenie budynków odpornych na destrukcyjne działanie natury trwa od wielu wieków. To właśnie określa się mianem architektury wernakularnej. Czym ona jest? To taka architektura, która opiera się na budowaniu przy użyciu tradycyjnych dla danego regionu surowców i materiałów. Ludzkość od tysiącleci tworzy najróżniejsze konstrukcje, czerpiąc z doświadczeń przeszłych pokoleń, doskonaląc jednocześnie swoje umiejętności. Dlaczego teraz mielibyśmy przestać? Architektura wernakularna oprócz swojej użyteczności może też nadać architekturze charakter związany z miejscem w którym istnieje. Według raportu opublikowanego przez Oxford Urbanists, obecnie istnieją doskonałe okoliczności ku temu, by architektura wernakularna przeżyła swoje odrodzenie. Jeśli się nad tym zastanowić, przez drugą połowę XX wieku w wielu miejscach na świecie powstawały bliźniaczo do siebie podobne drapacze chmur, lotniska, dworce, szpitale itp. W wielu miejscach okazuje się teraz, że o ile ich wygląd może kojarzyć się z cywilizacyjnym rozwojem i sukcesem, sposób w jaki zostały zbudowany w ogóle nie zabezpiecza ich przed zjawiskami takimi jak huragany, pożary czy powodzie. Czerpanie z dziedzictwa architektury wernakularnej może być sposobem na uczynienie wielu miast na całym świecie bardziej odpornymi na gwałtownie zmieniający się klimat.  Jeden z hoteli w Santa Fe, Nowy Meksyk, USA (getty images)   Jednym z przykładów miejsca, gdzie możemy się spotkać z architekturą wernakularną jest południowy zachód Stanów Zjednoczonych, który przy okazji jest jednym z najbardziej narażonych na negatywne skutki zmian klimatu miejscem na świecie. W stanach Nowy Meksyk i Arizona, bardzo popularny jest „styl Santa Fe”, który czerpie pełnymi garściami z architektury Pueblo, czyli stylu w jakim tworzyły swoje budowle rdzenne ludy Ameryki Północnej z kultury Pueblo. Jest on tak naprawdę połączeniem architektury Pueblo z hiszpańskim stylem kolonialnym. 

Po raz pierwszy, domy budowane przez kulturę Pueblo (inaczej zwaną Anasazi) pojawiły się na terenach, które dziś są południowymi Stanami Zjednoczonymi około 1150 roku. Co istotne, są one używane przez lokalną ludność Pueblo po dziś dzień! Dziś, domy inspirowane stylem Pueblo, w którym materiałem budulcowym było suszone na słońcu błoto, często budowane są z materiałów pozyskiwanych lokalnie. Grube ściany zbudowane z wysuszonego, odpowiednio spreparowanego błota stanowią doskonałą ochronę przed ogromnymi upałami za dnia jak i niskimi temperaturami jakie panują nocami na terenach pustynnych.    Amerykańskie stany południowego zachodu to jednak tylko jeden z wielu przykładów. W innych regionach świata, gdzie ludzie zmagają się z ekstremalnie wysokimi temperaturami architektura wernakularna jest rozwiązaniem wykorzystywanym już od dawna. Architekci i inżynierowie nie tylko korzystają z lokalnych surowców, ale też inspirują się wzornictwem i estetyką wywodzącą się z danych terenów. Znakomitym przykładem takiego zjawiska są super nowoczesne budowle zbudowane w stolicy Zjednoczonych Emiratów Arabskich Abu Dhabi, które odzwierciedlają swoją formą tradycyjną architekturę arabskiego kręgu kulturowego. Budownictwo w krajach skandynawskich lub Kanadzie opiera się na tradycyjnych dla tych regionów formach i materiale jakim jest drewno, z którego w Szwecji (po specjalnej impregnacji) tworzy się nawet armaturę łazienkową.  Biblioteka publiczna w Calgary, Kanada (getty images)"
Wyspa Węży stała się symbolem wojny w Ukrainie. Co wiemy o tym miejscu?,https://www.national-geographic.pl/artykul/wyspa-wezy-stala-sie-symbolem-wojny-w-ukrainie-co-wiemy-o-tym-miejscu-220303105300,Unknown,"['Historia', 'Przyroda']","Trwająca od ośmiu lat wojna hybrydowa Rosji z Ukrainą doprowadziła do jednego z największych konfliktów zbrojnych w Europie ostatnich lat. 24 lutego ok. godz. 4 rano czasu polskiego rosyjskie wojska rozpoczęły inwazję na niepodległą Ukrainę. Od tygodnia ludzie na całym świecie z niepokojem śledzą sytuację na wojennym froncie. Prezydent Ukrainy, Wołodymyr Zełenski, już teraz jest uważany za bohatera i lidera na miarę szczególnie wymagających czasów. Bohaterami okrzyknięto też 13 obrońców Wyspy Węży. Żołnierze mieli zginąć w ataku dwóch rosyjskich okrętów rakietowych. Do internetu trafiło słynne już nagranie, na którym w niecenzuralnych słowach odpowiedzieli agresorom. Wyspę Węży z miejsca okrzyknięto ukraińskim Termopilami. Polacy porównali z kolei atak Rosjan na garstkę Ukraińców do obrony Westerplatte w 1939 r. Niewielka Wyspa Węży stała się jednym z najważniejszych miejsc w wojnie rosyjsko-ukraińskiej. Miejsce wróciło na nagłówki po kilku dniach, kiedy okazało się, że 13 żołnierzy jednak żyje. Ukraińska marynarka wojenna potwierdziła, że pogranicznicy zostali wzięci do niewoli przez Rosjan. Informację przekazał na Twitterze Ilia Ponomarenko, dziennikarz „The Kyiv Independent”. Wyspa Węży, a właściwie Ostriw Zmijinyj, jest położona 35 km na wschód od delty Dunaju. Ma niewielkie rozmiary, 690 m długości i 560 m szerokości, i zajmuje powierzchnię 0,205 km kw. Najwyższy punkt wyspy znajduje się na 41,3 m n.p.m. Do zaatakowania przez rosyjskie wojska wysepka nie była powszechnie znana poza Ukrainą, jednak pierwsze wzmianki na jej temat można znaleźć już w starożytnej mitologii greckiej. W okolicach ujścia Dunaju miały bowiem znajdować się Wyspy Szczęśliwe, na których pod panowaniem Kronosa żyli między innymi Achilles i Helena Trojańska. Wyspa Wężowa, czyli wówczas Leuke, miała słynąć ze świątyni Achillesa Pontarchosa. Wspomniano o niej w liście do cesarza Hadriana. fot. Olahus - Die Donau als Völkerweg, Schiffahrtsstraße und Reiseroute. Wien, Pest, Leizig. 1896, Domena publiczna, https://commons.wikimedia.org/w/index.php?curid=1990346 Miejsce to już wcześniej było tłem dla ważnych wydarzeń historycznych. W 1788 r. Rosjanie stoczyli tam walkę z Turkami. W XIX w. przez pewien czas Wyspa Węży należała do Imperium Rosyjskiego. Następnie Turcy włączyli ją do terytorium Rumunii. Mimo to w czasie II wojny światowej wojska rosyjskie okupowały niewielką wyspę na Morzu Czarnym. W kolejnych dekadach przynależność terytorialna Ostriw Zmijinyj jeszcze wiele razy była kwestią sporną, między innymi z powodu złóż gazu i ropy naftowej. Po rozpadzie ZSRR Wyspa Węży należała do Ukrainy, jednak Rumunia nie zapomniała o swoich roszczeniach. W 2009 r. spór zakończył Międzynarodowy Trybunał Sprawiedliwości w Hadze. Finalnie Wyspa Węża została uznana za część Ukrainy, ale większość złóż przyznano Rumunii."
Biblijne miasto na terenie dzisiejszej Jordanii mogło zostać zniszczone przez eksplozję meteorytu,https://www.national-geographic.pl/artykul/biblijne-miasto-na-terenie-dzisiejszej-jordanii-moglo-zostac-zniszczone-przez-eksplozje-meteorytu,Unknown,"['Odkrycia', 'Historia']","Prowadzone od 2005 roku wykopaliska archeologiczne na terenie starożytnego miasta Tall el-Hammam w Dolinie Jordanu rzucają nowe światło na losy tego miasta. Choć dziś ta nazwa nikomu nic nie mówi, w okresie około 1650 r. p.n.e., w Średniej Epoce Brązu, Tall el-Hammam było największym miastem w rejonie południowego Lewantu. Już wtedy, owe miasto było miejscem zamieszkanym przez kilka tysięcy lat. By zrozumieć jego znaczenie, wystarczy wspomnieć, że w omawianym czasie było około dziesięciu razy większe od Jerozolimy i pięć razy większe od Jerycha. Przez długi czas swojego istnienia, miasto położone w ważnym strategicznie regionie było często oblegane, niszczone i odbudowywane stając się przez długie stulecia istnym skarbcem historii tego regionu. Nic dziwnego więc, że przyciąga dziś archeologów i badaczy starożytnych pism.    Szczególną uwagę badaczy przyciągnął jednak inny fakt. W warstwie geologicznej datowanej na środkowy okres epoki brązu archeolodzy natrafili na nietypowy przedział, liczący około 1,5 metra. Oprócz typowych znalezisk takich jak ludzkie szczątki, i sprzęty codziennego, elementy broni itp. znaleziono coś, co nie pasuje do innych artefaktów. Mowa o fragmentach naczyń ceramicznych, których brzegi zostały stopione na szkło. Oprócz tego natrafiono na stopione materiały budowlane i tzw. „bąbelkową"" cegłę wytwarzaną z mułu. To świadczy o wystąpieniu ogromnej temperatury, której w tamtych czas nie umiano wytwarzać.  Jak relacjonuje James Kennett, emerytowany dziś profesor nauk o ziemi na Uniwersytecie Kalifornijskim w Santa Barbara odkrycie jest szokujące: „Myślę, że jednym z głównych odkryć w tym miejscu jest kwarc, który nosi ślady poddania go ekstremalnym temperaturom. Chodzi o ziarna piasku zawierające pęknięcia, które tworzą się tylko pod bardzo wysokim ciśnieniem. W badanej warstwie gleby mamy do czynienia z kwarcem który został poddany działaniu niesamowitego ciśnienia, które doprowadziło do zmian w strukturze kryształów kwarcu, a pamiętajmy, że to jeden z najtwardszych minerałów jakie znamy”. Wszystko wskazuje na duży wybuch w powietrzu, który doprowadził do bardzo gwałtownego wzrostu temperatury i powietrza w pobliżu Tall el-Hammam. Wstrząs spowodowany eksplozją nad Tall el-Hammam był tak silny, że całe miasto zostało zrównane z ziemią. Znalezione w ziemi fragmenty murów były całkowicie pokruszone. Szkielety ludzi były również nienaturalnie rozczłonkowane i rozrzucone na całym obszarze.  
 Zwęglone i stopione znaleziska mają cechy podobne do materiałów odnalezionych w obszarze rzeki Tunguska na Syberii, gdzie w 1908 roku meteor o średnicy jak się szacuje, 56-60 metrów, eksplodował w powietrzu. Tamta eksplozja miała siłę około 12 megaton (12 milionów ton trotylu) i była tysiąc razy silniejsza od wybuchu bomby atomowej w Hiroszimie. Profesor Kennett jest przekonany o tym, że nad Tall el-Hammam doszło do potężnej eksplozji  również dzięki licznym analizom gleby i osadów znajdujących się nietypowej warstwie gruntu. W wynikach badań jest mowa o drobnych, bogatych w żelazo i krzemionkę sferulach (czyli malutkich kulkach szkliwa, które powstają na skutek stopienia się meteorytu lub skał). Oprócz tego, eksplozja może być, według naukowców wytłumaczeniem występującego w tym miejscu „anomalnie wysokie stężenia soli"". „Sól została wyrzucona w górę z powodu wysokiego ciśnienia na skutek uderzenia"" - mówi Kennett o meteorycie, który prawdopodobnie uległ rozpadowi w zetknięciu z ziemską atmosferą. „Może być tak, że niektóre elementy trafiły w położone niedaleko Morze Martwe, które jest bogate w sól"". Uderzenie nie musiało zresztą bezpośrednio dotknąć Morza Martwego, ponieważ tereny wokół niego również są bogate w sól. Eksplozja mogła więc spowodować wzbicie się powietrze rozdrobnionych kryształów soli, które mogły zostać uniesione z wiatrem na duże odległości. 
 "
W jakim wieku social media szkodzą nam najbardziej? To zależy od płci,https://www.national-geographic.pl/artykul/w-jakim-wieku-social-media-szkodza-nam-najbardziej-to-zalezy-od-plci-220330011409,Unknown,['Ludzie'],"Social media to stosunkowo nowe zjawisko. Jeszcze kilkanaście lat temu Facebook dopiero raczkował w Europie, a obecnie posiadanie konta w serwisie to niepisana oczywistość. Do giganta dołączyły z czasem inne platformy: Twitter, Snapchat, Instagram i niedawno TikTok. O ile Facebook miał ułatwić komunikację między ludźmi z całego świata, o tyle jego następcy są nastawieni głównie na rozrywkę. Chyba każdy z nas łapie się czasem na tym, że bezwiednie scrolluje wall w social mediach. Następnie borykamy się z wyrzutami sumienia, jak to tracimy czas. Spędzanie za dużej ilości czasu w mediach społecznościowych może mieć też poważne konsekwencje dla naszego zdrowia psychicznego. Zwłaszcza, jeśli regularnie obserwujemy ludzi mających pozornie idealne życie. Tak silne bodźce mogą wywołać w nas poczucie winy i podkopać poczucie własnej wartości. Absolutnie nie chcę stawiać sprawy zero-jedynkowo. Sam chętnie zaglądam na Instagrama, gdzie szukam głównie podróżniczych inspiracji. We wszystkim trzeba jednak znać umiar. Dorosłym przychodzi to łatwiej. Gorzej z dziećmi i młodzieżą. Najnowsze badania dowodzą, że w pewnym wieku ryzyko związane z nadużywaniem social mediów jest wyższe. Między chłopcami i dziewczętami zauważono wyraźną różnicę. Aby sprawdzić, w jaki sposób korzystanie z mediów społecznościowych wpływa na „zadowolenie z życia” w wieku od 10 do 21 lat, badacze przeanalizowali długoterminowe dane dotyczące 17400 młodych ludzi w Wielkiej Brytanii. Naukowcy wyróżnili kluczowe okresy, w których intensywne korzystanie z mediów społecznościowych obniżało poczucie ogólnej satysfakcji z życia. W przypadku dziewcząt najbardziej wrażliwy wiek to od 11 do 13 lat. Chłopcy z kolei są najbardziej podatni na zły wpływ social mediów, kiedy mają 14 i 15 lat. Skąd różnica? Naukowcy sugerują, że wrażliwość na media społecznościowe może być powiązana ze zmianami rozwojowymi, takimi jak zmiany w strukturze mózgu, które występują później u chłopców, niż u dziewcząt. – Dzięki naszym odkryciom [...] możemy teraz skupić się na okresach naszego dojrzewania, w których możemy być najbardziej zagrożeni i wykorzystać to jako trampolinę do zbadania niektórych naprawdę interesujących zagadnień – podkreśla Amy Orben, główna autorka badań, pracująca na Uniwersytecie Cambridge. Co ciekawe, w wieku 19 lat media społecznościowe oddziałują już tak samo na młode kobiety, jak i na młodych mężczyzn. Autorzy badań tłumaczą, że to czas, w którym większość ludzi doświadcza dużych zmian w życiu. Wyprowadzka z pracy, rozpoczęcie studiów lub pierwszej pracy dodatkowo wpływa na to, że jesteśmy bardziej wrażliwi. Oczywiście problem nie dotyczy tylko młodych Brytyjczyków. The Times donosi, że 9 na 10 amerykańskich nastolatków ma smartfona. Według badań młodzi ludzie wiele godzin dziennie poświęcają właśnie na media społecznościowe, granie w gry i oglądanie filmów. Wcześniej naukowcy zauważyli, że dzieci korzystające z TIkToka są bardziej podatne wykształcenie się tików nerwowych."
Szopki bożonarodzeniowe na świecie wyglądają bardzo różnie,https://www.national-geographic.pl/artykul/szopki-bozonarodzeniowe-na-swiecie-wygladaja-inaczej,Unknown,['Ludzie'],"Święta Bożego Narodzenia mają wiele symboli. W skomercjalizowanej wersji kojarzą nam się przede wszystkim ze Świętym Mikołajem oraz prezentami pod choinką. Dla ponad miliarda katolików na całym świecie ważnym atrybutem są również szopki przedstawiające scenę narodzin Jezusa. Powstają one przy wykorzystaniu bardzo różnych technik plastycznych. W zależności od kraju widać również różnice kulturowe. W niektórych regionach wykonywanie szopek uchodzi za prawdziwą sztukę, a artyści chętnie przemycają do prac elementy miejscowego folkloru. Oczywiście nie jest tak, że w całym kraju szopki bożonarodzeniowe wykonywane są w jeden konkretny sposób. Widać to także w Polsce. Niektóre regiony od pokoleń pielęgnują własne tradycje plastyczne. Jeśli chodzi o szopki, to najbardziej znane są te krakowskie. Czym wyróżniają się na tle konkurencji? Przede wszystkim swoimi rozmiarami. Wiele z nich mierzy ponad pół metra, a nawet i więcej. Krakowskie szopki są też bogato zdobione, a zamiast typowej stajenki nawiązują do architektury znanych kościołów – stąd też charakterystyczne wieże.  Co ciekawe, w krakowskich szopkach zobaczymy figurki przedstawiające nie tylko Świętą Rodzinę czy pasterzy, ale też postacie z polskich legend, polityków oraz innych znanych Polaków. Jedna z najbardziej znanych na świecie szopek bożonarodzeniowych staje co roku na Placu Świętego Piotra w Watykanie. Tym razem świąteczna instalacja nawiązuje do 200. rocznicy odzyskania niepodległości przez Peru. Postacie są ubrane w tradycyjne stroje a dary, jakie niosą, symbolizują peruwiańską regionalną kuchnię. Obok szopki znalazła się oczywiście choinka. Świerk ma 28 metrów i 113 lat. Drzewko ścięto w miejscowości Andalo w Dolomitach. "
"5 książek, które warto przeczytać w 2022 roku",https://www.national-geographic.pl/artykul/5-ksiazek-ktore-warto-przeczytac-w-2022-r,Unknown,"['Ludzie', 'Nauka']","O tym, że warto czytać książki nie trzeba nikogo przekonywać. Jak mawia klasyk, kto czyta ten żyje podwójnie. 2021 już zakończyliśmy i w nowym roku zaczynamy stawiać sobie nowe cele, które zamierzamy zrealizować. Warto zacząć od przygotowania listy książek, które trzeba przeczytać. Francuski fotograf dzikiej przyrody Vincent Munier wyrusza na wyprawę do Tybetu w poszukiwaniu irbisa śnieżnego, zwanego przez tubylców duchem gór. Chce zrobić mu zdjęcie, jednak zadanie to nie należy do najłatwiejszych, ponieważ pantera jest niemalże nieuchwytna. Do uczestnictwa w podróży zaprasza pisarza Sylvaina Tessona, który w fantastyczny, literacki sposób opisuje zarówno przygotowania, jak i czas spędzony w ekstremalnych warunkach, w oczekiwaniu na ujrzenie tytułowego ducha śniegów. Zwierzę żyje na wyżynach, na wysokości nawet 5000 m n.p.m, gdzie temperatury osiągają -30 stopni Celsjusza. Autor opisuje czas tropienia i obserwacji tamtejszej przyrody. To książka o naturze, azjatyckiej duchowości, nauce cierpliwości, pięknie naszego świata, ale też o spostrzeżeniach na temat katastrofalnych skutków działalności człowieka. Irbis śnieżny jest bowiem gatunkiem zagrożonym wyginięciem. Książka jest zbiorem esejów, które są połączone ze sobą symbolem lisa. Według autorki to zwierzę jest totemem pisarzy. „Symboliczne znaczenie lisa w niemal wszystkich mitologiczno-folklorystycznych tradycjach sugeruje spryt, zręczność, mistrzostwo, przypochlebność, zdradę, kłamstwo, dwulicowość, pozoranctwo, egoizm, podłość, samouwielbienie, łakomstwo, uwodzicielstwo, seksualność, skłonność do zemsty, samotność”. Dubravka Ugrešić zabiera nas w podróż do Japonii przez rosyjską literaturę, do dawnej Jugosławii i jej osobistych doświadczeń i refleksji, niezwykłego i pięknego Neapolu oraz Ameryki. To autobiografia kobiety, która przed laty została wypędzona z własnego kraju. Pozbawiona rodzinnego domu Ugrešić w fantastyczny sposób opowiada historię, poszukiwania własnej tożsamości. Skąd wzięła się Europa Wschodnia? Kiedy nastąpił symboliczny i geopolityczny podział na Wschód i Zachód? Dlaczego perspektywa Północ-Południe Europy przestała mieć znaczenie? Lary Wolff w swojej znakomitej książce przyjrzał się tym stereotypom i stwierdził, że koncepcja powszechnego dziś pojęcia tego rozdziału Starego Kontynentu narodziła się w umysłach oświeceniowych filozofów. Autor zadaje pytanie, jak i dlaczego narodził się mit, w którym Europa Wschodnia jest tą „gorszą” częścią naszego kontynentu oraz dlaczego nigdy nie była synonimem cywilizacji."
"Chwasty są pożyteczne, a niektóre nawet smaczne. 7 powodów, dla których warto dbać o „niepotrzebne” rośliny",https://www.national-geographic.pl/artykul/chwasty-sa-pozyteczne-a-niektore-nawet-smaczne-7-powodow-dla-ktorych-warto-dbac-o-niepotrzebne-rosliny,Zuzanna Kisielewska,['Przyroda'],"Z roślinami, które nazywamy chwastami, postępujemy wyjątkowo okrutnie. Opryskujemy je, wyrywamy, wycinamy, wykopujemy i palimy. A to wszystko z bardzo prozaicznego powodu. – Dany gatunek jest chwastem wtedy, gdy rośnie w złym – z punktu widzenia rolnika czy leśnika – miejscu – tłumaczy prof. UW dr hab. Marcin Zych, dyrektor Ogrodu Botanicznego UW. – Status chwastu zależy więc od kontekstu. Rosnąc gdzie indziej może być już uważany za roślinę przydatną. Rośliny niepożądane – jak przyrodnicy wolą nazywać chwasty – na swoją złą sławę ciężko zapracowały. Zabierając miejsce, światło i składniki pokarmowe, obniżają plony roślin uprawnych i utrudniają ich zbiory. Wpływają też negatywnie na ich jakość. Np. nasiona tobołków nadają mące gorzki smak, a zjedzone przez krowy piołuny zmieniają zapach ich mleka. Niektóre rośliny – np. barszcz Sosnowskiego czy lulek czarny – są trujące. Inne są żywicielami groźnych dla roślin uprawnych chorób i szkodników. Chwasty istnieją jednak wyłącznie z punktu widzenia człowieka. W naturalnym środowisku te same rośliny pełnią kluczowe funkcje w ekosystemach. Gwarantują m.in. dogodne warunki środowiskowe dla innych roślin oraz zwierząt. – Chwasty są dowodem na to, że przyroda walczy o naturalną sukcesję roślin. Kiedy usuwamy rodzimą roślinność i zakładamy roczne plony, powstrzymujemy tę sukcesję – pisze Preston Sullivan w „Principles of sustainable weed management for croplands”. Takie działania mogą nieść negatywne skutki. M.in. dlatego, że wiele roślin powszechnie uważanych za chwasty pozytywnie wpływa na życie biologiczne gleby. Na przykład szczawie i osty sprzyjają akumulacji substancji pokarmowych, które są warunkiem przetrwania mikroorganizmów glebowych. Co więcej, po śmierci naziemnej części rośliny, jej korzeń staje się dodatkowym pokarmem mikroorganizmów. W wyniku następującego później rozkładu rośliny gleba uzupełnia zasoby próchnicy. W końcu, gdyby nie chwasty, ludzkość mogłaby cierpieć z powodu globalnego głodu. Dlaczego? W regionach, gdzie często pada, wieje albo jest pochyły krajobraz, erozja gleby jest poważnym problemem. W jej wyniku cenna, wierzchnia, nadająca się pod uprawy warstwa gleby zmywa się z każdym ulewnym deszczem. Chwasty ten proces powstrzymują. – Mechanizm ten działa nawet w naszych ogrodach. Jako ogrodnik nie lubię perzu, ale jest to roślina, która doskonale stabilizuje podłoże. Tego typu roślin jest więcej. Dzięki elastycznym i mocnym kłączom tworzą podziemną sieć, która sprawia, że pochyłe i piaszczyste podłoża czy skarpy są bardziej zwarte i odporne na erozję – mówi prof. Zych. W czasie upałów chwasty działają też jak klimatyzacja. Utrzymują niższą temperaturę gleby i zatrzymują wilgoć. Chronią tym samym jej pożytecznych mieszkańców, czyli np. bakterie i grzyby. Dziko rosnące rośliny mogą być przekaźnikami wielu praktycznych informacji dotyczących zdrowia i rodzaju gleby. Ich gatunek i rozmiar wskazują na panujące w danym miejscu pH. Pomagają też zidentyfikować niedobory minerałów. Na przykład paluszniki mogą wskazywać, że gleba jest sucha i zagęszczona. Bujne drzewostany jasnoty różowej mogą oznaczać, że gleby są mocno zasadowe. Duże skupiska szarłatu spożywczego mogą wskazywać na niską zawartość wody w glebie. O rozmieszczeniu w ziemi składników odżywczych świadczy też system korzeniowy rosnących w danym miejscu roślin. Jeśli mają one korzenie płytkie, to oznacza to, że większość składników odżywczych i wody znajduje się przy wierzchniej warstwie gleby. Jeśli zaś korzenie przypominają odwróconą do góry nogami choinkę to znaczy, że składniki odżywcze ukryte są głęboko. Mogą być to wskazówki dla hodowców, którzy na ich podstawie mogą zdecydować, jakie warzywa i rośliny warto w danym miejscu sadzić. Zazwyczaj chwastami nazywa się gatunki roślin, które mogą być szkodnikami, takie jak szarłat, lebioda czy palusznik. Ale np. producenci herbicydów zaliczają do nich też koniczyny, rajgras czy wykę kosmatą. Czyli gatunki, które wielu rolników ceni jako rośliny pastewne czy okrywowe. Wiele z nich nadaje się również na wartościowy zielony nawóz. Ze względu na złożone systemy korzeniowe są bowiem skuteczne w wydobywaniu z gleby i akumulowaniu wartościowych minerałów w szerokim zakresie poziomów pH. Jest jednak jeden warunek. Zebrana i przetworzona biomasa musi być pozbawiona nasion. Inaczej kompost może stać się rozsadnikiem kolejnych roślin. Wszelkiego rodzaju rośliny niepożądane nadają się też do tworzenia pewnej odmiany podniesionych grządek, tzw. hugelkultur. Wały tworzone z warstw kłód, gałęzi i dużej ilości materii organicznej (chwasty, liście, nawóz) na sam koniec pokrywane są ziemią. Taka podwyższona grządka szybciej się nagrzewa, przez co ułatwia roślinom wiosenny start. Spróchniałe drewno chłonie też bardzo duże ilości wody, która może być przez rośliny pobierana w bardziej suchych okresach. Nie tylko gleba, również owady potrzebują „niepotrzebnych” roślin. Zostawiając zachwaszczone tereny, zapewniamy źródło pożywienia i schronienie zapylaczom, z których wiele należy do gatunków zagrożonych. – Jeśli w ogrodzie czy sadzie chce się mieć motyle, to trzeba mieć np. pokrzywy. Dla rusałki admirała czy rusałki pokrzywnika jest to roślina pokarmowa. Bez niej gąsienice motyli nie przetrwają – mówi prof. Zych. Obecność kwitnących chwastów dwuliściennych sprzyja rozwojowi łańcucha pokarmowego i wpływa dodatnio na liczebność i różnorodność owadów w okolicy. – Pamiętajmy, że trzy czwarte upraw na świecie wymaga zapylaczy. Zboże jest wiatropylne, więc żadna pszczoła czy muchówka się nim nie pożywi. Rośliny niepożądane są tak naprawdę sprzymierzeńcami rolników. Jeśli ci mają sady i hodują warzywa, to potrzebują zapylaczy, a te potrzebują pożywienia – tłumaczy prof. Zych. – Dlatego tak ważne są okrajki i miedze. Rosnące na nich rośliny są naturalnymi rezerwuarami pokarmu w czasie, kiedy sady nie kwitną. Miguel Altieri w książce „Agroecology: The science of sustainable agriculture” wskazuje też, że wyeliminowanie wszystkich chwastów z ekosystemu uprawy może zniszczyć wartościowe siedliska naturalnych wrogów owadzich szkodników. A tym samym zwiększyć koszt ich zwalczania. Po wyeliminowaniu tych roślin pozostaje już tylko stosowanie pestycydów, które nie sprzyjają środowisku naturalnemu. Badania pokazują, że ich stosowanie wpływa negatywnie na kondycję populacji zapylaczy, które w wyniku kontaktu ze środkami chemicznymi są coraz mniejsze i coraz mniej płodne. Tak zwane chwasty są często przysmakami zwierząt hodowlanych. Kozy uwielbiają ostrężnice, winorośle i wszelkie trawy. Świnie słyną ze zjadania nawet ich korzeni. Wśród roślin, które tak namiętnie tępimy, można znaleźć też szeroki wybór tych, które sami możemy jeść. Często są to rośliny, które były dawniej hodowane, ale na przestrzeni lat zostały zapomniane. Mniszek lekarski, gwiazdnica pospolita, dzikie jagody, sumak, krwawnik, dziewanna, pokrzywy, szczaw – to tylko część nadających się do przetwarzania i spożywania gatunków. Z ich pędów, liści, nasion i kwiatów można przygotowywać bogate – szczególnie w żelazo i witaminę K – dania. Zbieractwo chwastów, tzw. wildcrafting, należy jednak uprawiać odpowiedzialnie, podpierając się wiedzą na temat poszczególnych gatunków. – Coś, co dla jednych jest chwastem, dla innych może być wartościową rośliną uprawną. Osobiście bardzo lubię komosę i kwaśno-pieprzową portulakę, a do omletu dodaję młode liście pokrzywy – mówi prof. Zych. Wiele z tak zwanych chwastów ma też właściwości lecznicze i prozdrowotne. Wśród nich jest na przykład chaber bławatek, z którego napary wspomagają m.in. leczenie chorób układu moczowego i stanów zapalnych skóry, a także nawrot polny. W Wielkiej Brytanii planuje się go hodować na skalę przemysłową w celu pozyskiwania kwasów tłuszczowych omega-3. Intensyfikacja rolnictwa, rozwój technik wielkopowierzchniowej uprawy i chemicznego zwalczania roślin konkurujących z roślinami uprawnymi doprowadziły do tego, że wiele „mniej przydatnych roślin” znalazło się na krawędzi zaniku. Uprawy monokulturowe zdominowały dzisiejsze rolnictwo, ale istnieje dla nich wiele alternatyw. Permakultura to system produkcji żywności, który ma na celu naśladowanie naturalnych zbiorowisk roślinnych i procesów ekologicznych. Polega m.in. na utrzymywaniu mniej użytecznej roślinności, aby pozostawić minimalną przestrzeń dla uciążliwych chwastów. Podobnie działają uprawy okrywowe, sadzenie roślin o dużej gęstości i tzw. międzyplony. Duża ilość roślin nie tylko zabiera przestrzeń bardziej kłopotliwym chwastom, ale jest też gwarantem zróżnicowanego gatunkowo. A przez to także zdrowego ekosystemu. – Jeżeli mamy stabilną fitocenozę, czyli zbiorowisko roślinne, to mamy też grzyby mikoryzowe. A dzięki nim rośliny rosną lepiej – twierdzi prof. Zych. W ramach tradycyjnych systemów ogrodnictwa rośliny towarzyszące cieszą się większym poważaniem niż w nowoczesnych. Meksykańscy rolnicy z ludu Tarahumara opracowali system zarządzania uprawami, w ramach którego pozwalają na rozwój nieszkodliwych roślin niepożądanych, przy jednoczesnym usuwaniu tych bardziej inwazyjnych. Na ich polach można znaleźć nawet do 75 gatunków roślin, wśród których są i te, które w innych częściach świata zalicza się do chwastów. Meksykanie uprawiają je w wielopoziomowych zbiorowiskach drzew, krzewów, traw, warzyw i ziół, co zapewnia szeroki wybór żywności, paszy i leków i pozostawia niewiele miejsca na rozwój szkodliwych chwastów. Tarahumara polegają też na jadalnych chwastach w czasie, gdy ich plony jeszcze nie są dojrzałe i gotowe do zbioru. Zdarza się, że systemowe pozbywanie się chwastów przynosi negatywne skutki dla całych społeczności. W krajach rozwijających się zbyt silna kontrola nad chwastami i zastąpienie tradycyjnych polikulturowych upraw monouprawami zachwiało bezpieczeństwem żywnościowym. Praktyki te ograniczyły bowiem lokalną produkcję żywności i wyeliminowały pożywne chwasty, takie jak szarłat czy portulaka. Pozbawiło to społeczności o niskich dochodach ważnego i smacznego źródła witamin i składników mineralnych."
"Zwierzęta monogamiczne, czyli gatunki, które łączą się na całe życie",https://www.national-geographic.pl/artykul/wierne-po-grob,Unknown,['Przyroda'],"Monogamia wśród zwierząt nie jest zjawiskiem powszechnym, ale to nie oznacza, że nie ma jej w ogóle. Choć miłość na całe życie zdarza się w przyrodzie bardzo rzadko, to już cykliczna monogamia, czyli pozostawanie wiernym jednemu partnerowi przez jeden lub kilka sezonów rozrodczych, nie jest osobliwością. – Monogamia złożona z trzech elementów, czyli wierności seksualnej, społecznego przywiązania do partnera oraz wspólnej opieki rodzicielskiej, dotyczy 5 proc. zwierząt – tłumaczy Diane Witt, zoolog z National Science Foundation.   Doskonałym jej przykładem są gibony, które tworzą pary charakteryzujące się silnymi więzami między samcem a samicą. Żyjące głównie w lasach południowo-wschodniej Azji gibony są wyjątkami, bo wśród czterech rodzajów małp człekokształtnych (do których zalicza się też goryle, szympansy i orangutany) tylko one są monogamistami. Para zakochanych gibonów uwielbia własne towarzystwo i potrafi godzinami siedzieć na drzewie, przytulając się i flirtując. A gdy pojawią się dzieci, rolą samca jest ich ochrona przed agresją innych samców. Warto jednak dodać, że zwierzęta monogamiczne nie zawsze są wierne swoim drugim połówkom. Także w małżeństwach gibonów zdarzają się skoki w bok. Bezapelacyjnie najwięcej monogamistów i cyklicznych monogamistów (przeszło 90%) jest wśród ptaków, które wiodą prym w tej dziedzinie. Od wieków symbolem wierności były łabędzie. I choć dzięki badaniom genetycznym wykryto, że czasem samiec łabędzia wychowuje nie swoje dzieci, to generalnie łabędzie pozostają sobie wierne przez co najmniej kilka sezonów, a bywa, że i przez całe życie. Ma to głęboki sens, bo dzięki monogamii ptaki nie tracą czasu na zdobywanie nowych partnerów i mają go więcej na rozród. A ponieważ odbywają długie migracje, czas jest dla nich wyjątkowo cenny. Do grona ptaków, które uznaje się za monogamiczne, oprócz łabędzi, etolodzy zaliczają także:  Monogamiczne bywają nawet owady. W koloniach termitów żyją razem, w jednej komorze lęgowej król i królowa (w przeciwieństwie do mrówek, u których samce giną zaraz po zaplemnieniu królowej). Królewska para może wspólnie „rządzić” kolonią termitów przez całe życie, które w zależności od gatunku może trwać nawet do 50 lat."
"Wargacz garbogłowy, zwany też napoleonem. Zadziwiająca ryba, którą można spotkać podczas nurkowania",https://www.national-geographic.pl/artykul/wargacz-garboglowy-zwany-tez-napoleonem-zadziwiajaca-ryba-ktora-mozna-spotkac-podczas-nurkowania,Unknown,['Przyroda'],"Wargacze garbogłowe to duże ryby występujące w morzach tropikalnych. Żyją na rafach koralowych Morza Czerwonego oraz w Oceanie Indyjskim wzdłuż wschodnich wybrzeży Afryki. Ponieważ występują na niewielkich głębokościach – do 60 m – można spotkać je podczas nurkowania. Jak sama nazwa wskazuje, wargacz garbogłowy należy do rodziny wargaczowatych. Ta z kolei należy do rzędu okoniokształtnych, zaliczanego do ryb promieniopłetwych. Najwięcej wargaczowatych występuje w morzach tropikalnych, zwłaszcza w sąsiedztwie raf koralowych. Wargaczowate to jedna z najbardziej zróżnicowanych rodzin ryb. Charakterystyczny dla nich jest nieduży otwór gębowy, zakończony wyraźnie zaznaczonymi, grubymi wargami. To od tego szczegółu budowy pochodzi nazwa całej rodziny. Największe wargacze garbogłowe osiągają 2 m długości i wagę 190 kg. Średnia długość ciała to metr. Samce są większe od samic. Jest to największy przedstawiciel rodziny wargaczowatych. Poza grubymi wargami wargacza garbogłowego wyróżnia garb tłuszczowy zlokalizowany na głowie. A także ciemne linie za oczami. Kolor jego ciała waha się od niebiesko-zielonego, przez odcienie zieleni, po purpurowo-niebieski. Ubarwienie zmienia się wraz z wiekiem ryby. Jej ciało jest pokryte dużymi łuskami. Wargacze pływają najczęściej samotnie. Czasami można je spotkać w parach. Są aktywne w ciągu dnia, nocą odpoczywają w jaskiniach. Wargacze to drapieżniki. Żywią się głównie mięczakami, które rozgniatają silnymi zębami szczękowymi i gardłowymi. Zjadają również inne ryby, jeżowce i skorupiaki. Potrafią wypłoszyć zdobycz z piasku, wypuszczając w jej kierunku strumień wody z otworu gębowego. Jeżowce rozbijają o kamienie, by dostać się do ich wnętrza. Wargacz garbogłowy żyje długo, bo do 30 lat, lecz rozmnaża się bardzo powoli. Dojrzałość płciową osiąga po co najmniej 5 latach. Wargacze są hermafrodytami. W trakcie życia ryby te mogą zmieniać płeć na męską. Przyczyna tego procesu nie jest jeszcze znana. Inne nazwy wargacza garbogłowego to napoleon lub chelin napoleoński. Nawiązanie do Napoleona Bonaparte zawdzięczamy Europejczykom. Gdy zobaczyli tę egzotyczną rybę, skojarzyła się im ona z francuskim cesarzem. Garb tłuszczowy na jej głowie przypomina bowiem bikorn. To nakrycie głowy, zwane też dwurogiem lub kapeluszem stosowanym, było popularne w XVIII i XIX wieku, szczególnie we Francji pod rządami Napoleona. Bikorn często nazywany jest potocznie czapką napoleońską. Po łacinie wargacz garbogłowy to Cheilinus undulatus. Nazwy angielskie to: Choć wargacz garbogłowy jest ceniony przez wędkarzy, kucharzy i miłośników akwarystyki, nie można go kupić. Jego naturalne środowisko – rafy koralowe – jest niszczone na większości obszarów występowania tej ryby. Szkodzi mu też intensywne rybołówstwo i kłusownictwo. Dlatego wargacz garbogłowy został objęty ścisłą ochroną. Znalazł się w czerwonej księdze gatunków zagrożonych, opublikowanej przez Międzynarodową Unię Ochrony Przyrody (IUCN). Od 2004 roku wargacz jest uważany za gatunek zagrożony wyginięciem. Jest też objęty całkowitym zakazem handlu na terenie Unii Europejskiej. Wargacze żyją w ekosystemach raf koralowych. Te wyjątkowo piękne i bioróżnorodne siedliska są, niestety, coraz częściej niszczone. Z najnowszych badań wynika m.in., że rafy koralowe w zachodniej części Oceanu Indyjskiego są zagrożone wyginięciem. Eksperci przekonują, że może dojść do tego już w ciągu najbliższych 50 lat. Badacze ocenili, że największe zagrożenie dla raf koralowych stanowi ocieplenie klimatu oraz przełowienie ryb. Ze względu na wzrost temperatury wody dochodzi do tzw. blaknięcia koralowców. To bardzo niebezpieczne zjawisko, które powoduje nawet 100% śmiertelność kolonii."
"Mężczyzna został zatrzymany na lotnisku w Bostonie po tym, jak próbował wsiąść na pokład z ukrytym mieczem",https://www.national-geographic.pl/artykul/mezczyzna-zostal-zatrzymany-na-lotnisku-w-bostonie-po-tym-jak-probowal-wsiasc-na-poklad-z-ukrytym-mieczem-220412022818,Unknown,['Ludzie'],"Amerykańska Administracja ds. Bezpieczeństwa Transportu (TSA) poinformowała ostatnio, że na lotnisku w Bostonie doszło do nietypowej sytuacji. 70-letni mężczyzna, który chodził wspomagając się drewnianą laską, został zatrzymany w trakcie kontroli bezpieczeństwa. Podczas skanowania przedmiotów okazało się, że w środku znajduje się ukryte ostrze. Rzecznik TSA Dan Velez napisał na Twitterze, że pasażer „nie zdawał sobie sprawy z jego obecności.” Laski z ukrytym mieczem bądź sztyletem kojarzą się raczej z zawadiacką bronią skrytobójców z dawnych czasów, a nawet filmów, powieści lub gier fantasy. Miecz ukryty w lasce był m.in. bronią bohatera japońskiego filmu „Zatōichi” z 2003 r. Głównym bohaterem filmu jest Zatōichi, kultowa w Japonii postać ślepego szermierza. Jego miecz ukryty jest w specjalnej lasce do podpierania się, tak zwanej shikomi-zue. Bohater ten pojawił się wcześniej w 26 filmach i stuodcinkowym serialu Dziś tego rodzaju przedmioty mają raczej charakter kolekcjonerski. To nie oznacza jednak, że każdy może chodzić ze schowanym ostrzem po ulicy, a tym bardziej wnosić to na pokład samolotu. Jak donoszą amerykańskie media, jedną z takich lasek miał przy sobie podróżujący z Bostonu do Nowego Jorku. Po wykryciu ostrza, mężczyzna został od razu zatrzymany. Strażnicy zabrali go do zamkniętego pomieszczenia, w którym doszło do przesłuchania przez policję stanu Massachusetts. Tam również doszło do dodatkowej, szczegółowej kontroli osobistej. Amerykanin zapierał się, że nie miał pojęcia, że próbuje przetransportować pokaźny miecz. Funkcjonariusze skonfiskowali przedmiot, a mężczyzna nie stawiał żadnego oporu. Władze nie wszczęły wobec niego postępowania i pozwoliły kontynuować podróż. Co ciekawe, zdążył nawet na swój planowy lot… Ukryte ostrza wydają się dziś czymś abstrakcyjnym. Możemy zadać sobie pytanie, w jakim celu ktoś nosi je przy sobie. Jako pierwsza nasuwa się obawa, że dana osoba może próbować kogoś zranić. Nie brakuje jednak na tym świecie pasjonatów zabytków, starej broni czy wszelkiego rodzaju akcesoriów militarnych. Rzeczniczka TSA Lisa Farbstein przyznała w rozmowie z USA Today, że nawet kilka razy w roku w Stanach Zjednoczonych służbom udaje się wykryć ukryte ostrza. W ubiegłym tygodniu na lotnisku Ithaca Tompkins w Nowym Jorku inny mężczyzna próbował wejść na pokład samolotu ze sztyletem, który ukryty został w… rączce od szczotki do włosów. Being well groomed and well armed are two very different things. @TSA has no issue with travelers bringing hairbrushes through a checkpoint, just not ones that conceal daggers as part of the brush handle! This one detected yesterday at the @FLYIthaca checkpoint. pic.twitter.com/wHiJDtKZkA Chociaż trzeba przyznać, że sam pomysł był błyskotliwy, to posiadanie przy sobie jakiejkolwiek broni w miejscu publicznym powinniśmy kategorycznie potępiać. Szczególnie obywatele Stanów Zjednoczonych zdają sobie sprawę ze skali problemu. W tym kraju w samych strzelaninach ginie rocznie nawet ok. 30 tysięcy osób. Z kolei w 2020 roku liczba zabójstw w USA wzrosła o prawie 30 procent. "
Hawaje mogą stać się ulubionym kierunkiem narciarzy. Wulkany będą białe,https://www.national-geographic.pl/artykul/wakacje-na-hawajach-zima-narty-na-wulkanie-najwieksza-atrakcja,Unknown,['Ludzie'],"Zapomnij o Tatrach czy Alpach. Synoptycy przewidują, że tej zimy jednym z najlepszym miejscem do uprawiania narciarstwa będą... Hawaje. Do tej pory archipelag na Oceanie Spokojnym był kojarzony przede wszystkim z plażowaniem i surfowaniem. To może się jednak zmienić jeszcze w tym roku, a to dlatego, że w kierunku Big Island – największej i najmłodszej wyspy Hawajów – zmierza zamieć śnieżna. Według prognoz najwyżej położone miejsca na wyspie pokryje 30-centymetrowa warstwa białego puchu. Teoretycznie wulkany Mauna Loa i Mauna Kea zamienią się w nieoficjalne stoki narciarskie. Synoptycy zapowiadają, że śnieg pojawi się tylko powyżej 3 tys metrów. Plażom nie grozi więc zasypanie, ale w niższych partiach wyspy mogą wystąpić ulewne deszcze prowadzące do powodzi i osunięć ziemi. Opady śniegu nie są rzadkością na Hawajach, jednak zazwyczaj nie są tak obfite i nie towarzyszą im wiatry o prędkości nawet powyżej 160 km na godzinę. National Weather Service prognozuje zmiecie śnieżne nie tylko na wyspach, ale także w innych regionach USA, w tym w Kolorado – stanie uwielbianym przez fanów zimowych sportów. Blizzard Warning for Hawaii, and before most of the continental US? Snow accumulations of 12"" or more and wind gusts over 100 mph are expected on the summits of the Big Island this weekend. A look at the number of days since each NWS office last issued a blizzard warning. pic.twitter.com/tDNIMwZQu2 W rozmowie z magazynem Times Adam Weintraub, rzecznik Hawajskiej Agencji Zarządzania Kryzysowego, powiedział, że intensywne śniegu nie powinny być zagrożeniem dla mieszkańców Big Island z bardzo prostej przyczyny. Wysokości narażone na zamieć są praktycznie niezamieszkane i niezagospodarowane. – Z dużo większym niepokojem śledzimy prognozy dotyczące burz – dodał. Hawajczycy cieszą się na opady śniegu. Wielu z nich zapowiada, że planuje wykorzystać zimową aurę do zjazdów na nartach, między innymi z wulkanów. Archipelag jest ubogi w typowo narciarską infrastrukturę. Nie znajdziemy tam wyciągów krzesełkowych czy orczyka, dlatego narciarze będą musieli wychodzić z powrotem na górę pieszo. Mimo to w poprzednich latach na wulkanicznych stokach pojawiali się nie tylko narciarze, ale również snowboardziści.  Rozwojowi nietypowej turystyki na Hawajach sprzyja luzowanie pandemicznych obostrzeń. Malejąca liczba zakażeń pozwoliła władzom na zniesie obostrzeń dotyczących gastronomii i nie tylko. Podróżni, którzy okażą na miejscu negatywny wynik testu na COVID-19 lub dowód szczepienia, będą zwolnienie z odbycia kwarantanny."
Chińscy paleontolodzy odkryli nowy gatunek nosorożca olbrzymiego. Czy był to największy ssak na świecie?,https://www.national-geographic.pl/artykul/odkryto-jednego-z-najwiekszych-ssakow-w-historii-to-prawie-5-metrowy-nosorozec,Unknown,"['Odkrycia', 'Przyroda|National Geographic > Historia']","Znaleziona w północno-zachodnich Chinach skamielina czekała na swoje odkrycie aż 26,5 mln lat. Szczątki zidentyfikowano jako kolejny wymarły gatunek nosorożca olbrzymiego – jednego z największych ssaków, jakie kiedykolwiek wędrowały po ziemi. Na podstawie samej czaszki bardzo trudno jest wywnioskować dokładny rozmiar zwierzęcia, lecz inne odnalezione skamieniałości Paraceratherium sugerują, że stworzenia sięgały nawet 7 m wysokości. Współczesne nosorożce rosną do maksymalnie 2 m, więc różnica jest kolosalna – dosłownie i w przenośni.  Na podstawie odkrytych szczątków naukowcy spróbowali ustalić również wagę pradawnych nosorożców, szacując, że mogła wahać się między 11 a 20 tonami, czyli mniej więcej była równa wadze 5 afrykańskich słoni. New species of #giant #rhino, #Paraceratherium linxiaense, which lived in NW #China 26.5 million years ago, is one of the largest #mammals to ever live, reaching a jaw-dropping 7 metres tall and 21 tonnes in weight:https://t.co/di2WQumlEW
Image: Yu Chen#theevolutionofireland pic.twitter.com/OAVuQuv2qY Sądząc po pokaźnej czaszce tego giganta, prawdopodobnie był on największym nosorożcem olbrzymim w swoim rodzaju, choć w porównaniu z innymi skamieniałościami nosorożców, nowo odkryty gatunek ma stosunkowo krótki tułów i długą szyję oraz głębszą jamą nosową. Naukowcy twierdzą, że cechy te są bliskie innemu rodzajowi nosorożca – P. lepidum, którego pozostałości znaleziono w Kazachstanie i północno-zachodnich Chinach. Z kolei inny gatunek którego obecność przypisuje się południowym regionom Państwa Środka, zwany P. bugtiense, miał nieco mniejsze ciało i płytszą jamę nosową. Ślad odnalezionych dotychczas skamieniałości pozwala naukowcom przypuszczać, że niegdyś nosorożce olbrzymie migrowały z Płaskowyżu Mongolskiego do północno-zachodnich Chin i Kazachstanu oraz w dół – do Pakistanu, prawdopodobnie przez Tybet.  We wszystkich tych miejscach wyodrębniły się gatunki, które ewolucyjnie przystosowały się do nowego środowiska. Poprowadziło to do ostatecznego rozgałęzienia gatunków w Oligocenie, między 34 i 23 mln lat temu.  Analiza filogenetyczna badaczy umieszcza P. linxiaense gdzieś na środku tej trasy, tuż przed tym, jak olbrzymie nosorożce przedostały się przez Tybet. Możliwe, że w tym czasie na tybetańskim płaskowyżu występowała bogata oferta kulinarna lasów i otwartych krajobrazów, a więc nieskończona ilość roślinnej żywności, dzięki której pradawne nosorożce utrzymywały swoje masywne sylwetki.  Badacze twierdzą, że dzięki nowym znaleziskom są prawie pewni, że gigantyczny nosorożec musiał przejść przez region Tybetu, a stamtąd, w Oligocenie, mógł dotrzeć na indyjsko-pakistański subkontynent, gdzie również znaleziono ślady innych okazów.  Paraceratheriums zakwalifikowano jako część nadrodziny Rhinocerotoidea, do której należą również współczesne nosorożce. Żyły na Ziemi przez 11 milionów lat, lecz jeszcze nie wiadomo, co przyniosło ostateczny kres ich populacji. Dziś nosorożce znane są głównie ze swoich rogów, ale tak naprawdę wykształcenie tych prehistorycznie wyglądających przydatków zajęło im trochę czasu. Chociaż ich pierwsi krewni postawili na Ziemi swoje kopyta już 50 mln lat temu, nosorożce zaczęły przypominać te znane nam dzisiaj dopiero 10-7 mln lat temu.  W istocie większość ich przodków takowych nie posiadała, a przez najdłuższy czas w swojej linii historycznej starożytne nosorożce bardziej przypominały tapiry. Bezapelacyjnie największym ssakiem w historii, jaki kiedykolwiek żył na kuli ziemskiej, jest płetwal błękitny, który osiąga długość ponad 30 m i wagę przekraczającą 130 ton. Płetwale, zaliczane do rodziny płetwalowatych, podrzędu fiszbinowców, rzędu waleni, należą do grupy zwierząt migrujących. Zamieszkują wszystkie oceany świata, a najliczniejsze populacje odnotowuje się na półkuli południowej."
Szukacie pomysłu na wycieczkę? Oto najciekawsze zamki na lubelszczyźnie,https://www.national-geographic.pl/artykul/zamki-lubelskie-i-ich-ruiny-najlepsze-miejsca-ktore-warto-zobaczyc,Redakcja,['Historia'],"  Lubelskie, podobnie jak niektóre inne województwa w Polsce, mocno ucierpiało w trakcie najazdów szwedzkich. W następstwie toczonych tam walk, wiele wspaniałych zamków i pałaców uległo bezpowrotnemu zniszczeniu. Na szczęście są jeszcze obiekty, które zachowały się do dziś. Niektóre z nich znajdują się w stanie zabytkowym, inne zostały zrekonstruowane lub pozostały po nich tylko ruiny. Każdy z nich stanowi nie lada gratkę dla miłośników historii i dawnej architektury. Wybraliśmy najwspanialsze zamki w województwie lubelskim, które po prostu trzeba odwiedzić. Zamki w województwie lubelskim możemy podzielić na bardziej i mniej znane obiekty. Propozycja otwierająca naszą listę bez dwóch zdań zalicza się do pierwszej z wymienionych grup.  Okazała budowla jest widoczna już ze znacznej odległości. Masywna, XIII-wieczna baszta (najstarsza budowla w mieście) wznosi się wysoko ponad zamkowymi murami. Zamek murowany i kościół wzniesiono tam w 1341 roku, w czasie panowania króla Kazimierza Wielkiego. To właśnie tam w 1569 roku odbyły się obrady sejmu, w trakcie których uchwalono porozumienie między stanami Korony Królestwa Polskiego i Wielkiego Księstwa Litewskiego, które na kartach historii zapisało się jako unia lubelska.  Dziś na terenie zamku mieści się Muzeum historii Lublina. Wśród licznych eksponatów zwiedzający mogą podziwiać m.in. słynny obraz Jana Matejki, który upamiętnia to historyczne wydarzenie.  Niektóre zamki Lubelszczyzny są położone w wyjątkowo malowniczej scenerii. Do tej grupy zalicza się nasz kolejna propozycja - zamek w Janowcu. Okazałe ruiny mieszczą się na szczycie wiślanej skarpy, skąd rozpościera się wspaniała panorama.    Obiekt został wzniesiony w XVI wieku, na polecenie rodziny Firlejów - słynnego rodu starostów i wojewodów. W tamtejszych komnatach gościł sam Jan Kochanowski, a Zygmunt III spotkał się tam z dowódcą rokoszu Zebrzydowskiego. Warownia mocno ucierpiała w wyniku najazdów szwedzkich. Pod koniec XVIII wieku została odbudowana przez rodzinę Lubomirskich. Wtedy też przyjęła typowo barokową formę.  Do dziś zachowało się niewiele przedmiotów, stanowiących wyposażenie zamku. Te, które ocalały, można podziwiać w zamkowych wnętrzach.  Z Janowca przenosimy się na drugi brzeg Wisły, do pobliskiego Kazimierza Dolnego. O walorach pięknego miasteczka można pisać niemal w nieskończoność, ale dziś skupimy się wyłącznie na dwóch atrakcjach.  Dla wielu osób, największą wartość mają nie skrupulatnie odrestaurowane pałace, a ruiny zamków. Lubelskie słynie z monumentalnych pozostałości dawnych warowni, a jedne z najbardziej imponujących możemy podziwiać właśnie w Kazimierzu Dolnym. Obiekt został wzniesiony na polecenie Kazimierza Wielkiego i pełnił funkcję typowo obronną. Konflikty zbrojne, które toczyły się na tych ziemiach, znacząco nadszarpnęły jego potęgę, a w czasie zaboru austriackiego, część murów zburzono. Polecamy udać się na słynną Górę Trzech Krzyży, skąd można podziwiać ruiny w całej ich okazałości.   Kolejnym miejscem, które warto odwiedzić w Kazimierzu Dolnym, jest zabytkowa baszta. Wieżę wzniesiono w czasach panowania Władysława Łokietka. Aby dostać się na sam szczyt, trzeba pokonać kilkaset schodów. Nagrodą za wysiłek jest wspaniała panorama okolicy, a przy dobrej pogodzie można dostrzec stamtąd nawet Góry Świętokrzyskie.  Z Kazimierza Dolnego zmierzamy w kierunku wsi Krupe. Pierwszy zamek, najprawdopodobniej wybudowany z drewna, stał tam już w czasach średniowiecznych. Obiekt wzniesiony na polecenie rodziny Krupskich pełnił funkcję typowo obronną. Murowany zamek powstał dopiero w XVI wieku, kiedy właścicielem tamtych ziem stał się działacz polityczny Paweł Orzechowski. Na przestrzeni wieków, warownia była naprzemiennie niszczona i odbudowywana. Dziś pozostały po niej świetnie zachowane ruiny, które otacza typowo sielska sceneria.  Zmierzamy do jednego z najbardziej wyjątkowych obiektów, nie tylko na Lubelszczyźnie, ale i w całej Polsce. Zamek w Kryłowie jest jednym z nielicznych przykładów warowni wybudowanej na rzecznym ostrowie. Wzniesiona na przełomie XV i XVI stulecia warownia jest najstarszym obiektem architektonicznym w tamtych okolicach. Została wybudowana z inicjatywy rodziny Tęczyńskich. Dziś po wielkim bastionie pozostały wyłącznie ruiny. Warto pospieszyć się z ich zwiedzaniem. Każdego roku, zamek coraz bardziej zapada się w ziemi i już dziś nie sposób dostać się do lochów.  Mieszkalno-obronna wieża stała na wzgórzu nad doliną Wieprza już w XIV wieku. Został wybudowany na polecenie Dymitra z Goraja herbu Korczak, który sprawował władzę lenną w powiecie szczebrzeszyńskim. Dwa stulecia później obiekt spłonął. Po pożarze nastąpiła odbudowa wierzy i wtedy też wieża najprawdopodobniej została wzbogacona o kolejne zabudowania, ale te nie przetrwały do dzisiejszych czasów. Obiekt otaczała sucha fosa i drewniane palisady. W XVIII stuleciu, zamek nie pełnił już funkcji obronnej, a został przekształcony w więzienie. "
"Ile trzeba zrobić kroków dziennie, żeby dłużej żyć? Wcale nie 10 tys., co po raz kolejny potwierdzają naukowcy",https://www.national-geographic.pl/artykul/ile-trzeba-zrobic-krokow-dziennie-zeby-dluzej-zyc-wcale-nie-10-tys-co-po-raz-kolejny-potwierdzaja-naukowcy-220304115112,Unknown,"['Odkrycia', 'Nauka']","Ewolucja przystosowała nas do chodzenia. Nasi dalecy kuzyni, australopiteki, rozpoczęli swoje wędrówki w pozycji wyprostowanej nawet 4-5 milionów lat temu. My również mamy ciało zbudowane tak, by codziennie pokonywać spore odległości. Długie spacery – szczególnie po lesie – służą naszemu zdrowiu na wiele sposobów. Wzmacniają nasze kości i mięśnie. Poprawiają pracę układu krążenia oraz metabolizm. Sprawiają, że polepsza nam się humor. Dla zapracowanego przedstawiciela gatunku Homo sapiens z XXI wieku istotne pozostaje – ile powinien chodzić każdego dnia, by zachować zdrowie? W powszechnym przekonaniu minimalna dzienna porcja ruchu wynosi dziesięć tysięcy kroków. Skąd się wzięła ta liczba? W 1964 r. igrzyska olimpijskie odbywały się w Tokio. Impreza była niezwykle popularna, co postanowiła wykorzystać firma Yamasa. Wypuściła na rynek pierwszy krokomierz (przypominający zegarek na breloczku), który został nazwany manpo-kei. Oznacza to „licznik dziesięciu tysięcy”. Dlaczego właśnie tylu? Nie ma na to racjonalnej odpowiedzi, ponieważ wielkość została wybrana arbitralnie. – Nie było wtedy żadnych dowodów [że 10 tys. to właściwa liczba – przyp.red.] – mówił „Guardianowi” prof. David Bassett z Uniwersytetu Tennessee. Autorzy tamtej japońskiej kampanii marketingowej uznali po prostu, że ta wielkość dobrze brzmi i będzie doskonałym wskaźnikiem aktywnego stylu życia. Później pojawiło się wiele badań, które potwierdziły ten mit. Ich wadą była błędna metodologia. Badacze po prostu przyglądali się ludziom, którzy wykonywali dziesięciotysięczną normę i porównywali ich z tymi, którzy robili trzy lub pięć tysięcy kroków. Mierzyli przy tym liczbę spalonych kalorii, ciśnienie krwi czy poziom glukozy. Wyniki takich badań łatwo przewidzieć. Okazywało się, że jeśli robisz dziennie 10 tys. kroków, schudniesz bardziej niż, gdy robisz tylko pięć tysięcy. Nikt nie sprawdzał jednak, co by było, gdyby mierzyć inne wielkości – np. 8 lub 12 tys. Dopiero w XXI wieku pojawiły się badania, które inaczej stawiały sprawę. Naukowcy zaczęli sprawdzać, jaka liczba kroków byłaby optymalna dla zachowania zdrowia i zmniejszenia ryzyka przedwczesnej śmierci. Pierwsze wyniki, opublikowane w czasopiśmie naukowym „International Journal of Behavioral Nutrition and Physical Activity” już w 2011 r., wykazały, że to wcale nie jest 10, tylko jakieś 7,5 tys. kroków. Ta liczba nie przebiła się jednak do opinii publicznej, nadal wierzącej w mit dziesięciu tysięcy. Naukowcy prowadzili więc dalsze, nieraz długoterminowe badania. W 2005 r. zespół kierowany przez Amandę Paluch z Uniwersytetu Massachusetts zgromadził grupę ponad 2000 zdrowych mężczyzn i kobiet. Badani zostali wyposażeni w krokomierze, które mierzyły codzienną liczbę wykonywanych przez nich kroków i kontrolowały intensywność chodu. Przeanalizowano dane aż z 13 lat: z okresu 2005–2018 r. Autorzy badania odkryli, że u osób wykonujących średnio siedem tysięcy kroków dziennie ryzyko przedwczesnej śmierci było o 50 do 70 proc. mniejsze niż u tych, którzy ruszali się mniej. Sama intensywność kroków, czyli szybkość chodu, nie okazała się istotna. Co ważne, okazało się też, że wykonywanie więcej niż siedmiu tysięcy kroków nie wiązało się z dalszym zmniejszeniem ryzyka przedwczesnej śmierci. Teraz ten sam zespół wykonał kolejną metaanalizę. Tym razem porównano dane ponad 47 tys. dorosłych z Azji, Australii, Europy i Północnej Ameryki. Okazało się, że optymalna ilość kroków jest różna w zależności od wieku badanych. By zmniejszyć ryzyko przedwczesnej śmierci, sześćdziesięciolatkowie powinni wykonywać dziennie między 6 a 8 tys. kroków. Osoby młodsze – między 8 a 10 tys. – Najważniejszy wniosek, jaki wypływa z badań, jest następujący: nawet nieznaczne zwiększenie aktywności fizycznej jest korzystne, szczególnie dla tych, którzy ruszają się mało – podkreśla Amanda Paluch."
"Najnowszy raport IPCC – zmiany klimatu mają katastrofalne konsekwencje nie tylko dla planety, ale również dla życia i zdrowia ludzi",https://www.national-geographic.pl/artykul/najnowszy-raport-ipcc-zmiany-klimatu-maja-katastrofalne-konsekwencje-nie-tylko-dla-planety-ale-rowniez-dla-zycia-i-zdrowia-ludzi-220301050602,Unknown,"['Ludzie', 'Nauka|National Geographic > Przyroda']","Według najnowszego raport IPCC nawet 3,6 miliarda osób na całym świecie odczuwa już skutki zmian klimatu. To między innymi codzienna walka z żywiołami, ekstremalnymi zjawiskami pogodowymi, takimi jak susze, powodzie, rekordowe upały i pożary.   Autorzy najnowszego dokumentu zwracają uwagę na to, że konsekwencje kryzysu klimatycznego ponosi cała planeta i jej ekosystemy. Jeżeli nie powstrzymamy obecnej tendencji, wkrótce może okazać się, że jest za późno na działania naprawcze. Dlatego IPCC wskazuje, co musimy zrobić, aby zatrzymać skutki zmian klimatu. W raporcie jest również wzmianka o Polsce.   Najnowszy raport IPCC, czyli dokument ""Zmiany klimatu 2022: Konsekwencje, adaptacja i zagrożenia"", został sporządzony przez 270 naukowców z 67 krajów świata. Został zaprezentowany w poniedziałek, 28 lutego w trakcie wirtualnej konferencji prasowej.  Eksperci w swojej pracy wskazali rejony Ziemi, które są najbardziej podatne na skutki zmian klimatu. Zamieszkuje je nawet 3,6 miliarda ludzi. Badacze zwracają uwagę, że duża część spośród tych osób żyje w miejscach, w których są całkowicie odcięte od zasobów, które mogłyby im przetrwać katastrofę klimatyczną.   Naukowcy w raporcie zwrócili szczególnie uwagę na to, że skutki zmian klimatu to nie tylko zagrożenie dla ekosystemów, planety, infrastruktury, czy rolnictwa. To również niebezpieczeństwo dla zdrowia fizycznego i psychicznego ludzi na całym świecie. Eksperci są przekonani, że mamy coraz mniej czasu. Jeżeli nie zaczniemy działać już dziś, wkrótce okaże się, że jest już za późno.   Najnowsze badania oparte są na ponad 34 tysiącach prac naukowych. Uczeni zwracają uwagę, że coraz większa emisja gazów cieplarnianych jest jednym z kluczowych powodów postępujących zmian klimatu. - Dzisiejszy raport IPCC nazywamy atlasem ludzkiego cierpienia - mówił António Manuel de Oliveira Guterres, sekretarz generalny ONZ.   Autorzy pracy przedstawiają dokładne dowody i źródła, które pokazują, jak ekstremalne zjawiska pogodowe stają się coraz częstsze i coraz bardziej intensywne. Eksperci przyznają, że to olbrzymi problem dla ludzkości. Już teraz widać, że w ciągu ostatnich lat dochodziło do zaburzenia produkcji żywności. Uczeni alarmują, że skala problemów klimatycznych, która dotychczas wydawała się duża, za kilka-kilkanaście lat będzie jeszcze większa.   Porozumienie Paryskie zakłada, że wszystkie kraje do 2020 roku miały przedstawić długoterminowe scenariusze ograniczenia emisji gazów cieplarnianych zgodnie z metodologią przyjętą przez IPCC. Głównym cele jest ograniczenie globalnego ocieplenia do 1,5 st. C względem epoki przedprzemysłowej. W raporcie czytamy, że na razie nie widać skutecznych działań, które doprowadziłyby do osiągnięcia tego celu.  Autorzy zgodnie przyznają, że ograniczenie globalnego ocieplenia do 1,5 st. C wiąże się ze zmniejszeniem emisji gazów cieplarnianych o 40%. Fakty są jednak mało optymistyczne. Według naukowców jesteśmy na drodze do tego, aby emisja wzrosła jeszcze o 14% w ciągu najbliższych 10 lat.   Naukowcy w najnowszym raporcie zwracają uwagę, że ich dane to nie są prognozy na najbliższe dekady, lecz dowody na to, że katastrofę klimatyczną odczuwamy już teraz. Co więcej, badacze twierdzą, że wzrost intensywności upałów, powodzi, huraganów czy susz obserwujemy już od kilkudziesięciu lat, a skutki odczuwalne są obecnie.   Uczeni podkreślają, że z roku na rok odnotowujemy coraz większą liczbę zgonów na skutek różnych kataklizmów. Najgorzej jest w Azji, Afryce i Ameryce Południowej. Badacze zwracają uwagę na to, że ludzkie dramaty mają bardzo duży wpływ na zdrowie psychiczne. Zaobserwowano coraz więcej przypadków osób, które cierpią na zespół stresu pourazowego, który spowodowany jest między innymi utratą życiowego dobytku lub bliskich w wyniku katastrof.    W raporcie, który liczy 3675 stron, zwrócono uwagę również na Polskę. Dane mogą budzić niepokój. Według ekspertów, jeżeli poziom emisji gazów cieplarnianych nie zmniejszy się do 2050 roku, w naszym kraju liczba osób, które umierają rocznie na skutek upałów wzrośnie do 3 tysięcy. Dziś to zaledwie tysiąc.  "
"Przezroczyste zwierzęta, szklane zwierzęta, zwierzęta-duchy. W jaki sposób znikają innym z oczu?",https://www.national-geographic.pl/artykul/przezroczyste-zwierzeta-szklane-zwierzeta-zwierzeta-duchy-w-jaki-sposob-znikaja-innym-z-oczu,Agnieszka Fiedorowicz,['Przyroda'],"Zwierzę, które wyłania się z morskiej toni, niemal zlewa się z otaczającą je ciemną wodą. Gdyby nie jasno świecące oczy, system nerwowy i przewód pokarmowy – ośmiornica szklana Vitreledonella richardi byłaby niemal niedostrzegalna. Pokazujące ją 30-sekundowe nagranie badaczy z Schmidt Ocean Institute szybko stało się hitem internetu. „Oceany wciąż kryją niezbadane cuda, których istnienia nawet sobie nie wyobrażamy”. Tak komentuje odkrycie Wendy Schmidt, współzałożycielka instytutu. Sfilmowana przez badaczy ośmiornica to nie wyjątek. Liczne przezroczyste zwierzęta zamieszkują naszą planetę. Na liście zwierząt wykorzystujących tę niezwykłą formę kamuflażu znajdziemy głównie gatunki żyjące w wodzie. Od szklanych ośmiornic przez kałamarnice, meduzy czy skorupiaki po hodowane przez akwarystów rybki takie jak przeźroczka indyjska (Parambassis ranga). Na lądzie o transparentność trudniej, ale i tu napotkamy choćby żaby szklane czy motyle szklanoskrzydłe (Greta oto). Niektóre transparentne gatunki, zamiast w głębinach wód, kryją się w ciemności jaskiń. Np. ślimak z gatunku Zospeum tholussum, który został odkryty na głębokości 980 m przez naukowców eksplorujących system chorwackich jaskiń Lukina Jama-Trojama. Dlaczego większość transparentnych zwierząt żyje w wodzie? – Na lądzie problemem jest załamanie i odbicie światła na granicy ośrodków o bardzo różnej gęstości, czyli takich, w których światło przemieszcza się z różną prędkością. Czyli w tym przypadku – na granicy powietrza i tkanek. W wodzie jest inaczej. Gęstość tkanek organizmów żywych, składających się przede wszystkim z wody, jest często zbliżona do gęstości wody. Światło załamuje się wówczas nieznacznie – wyjaśnia dr Barbara Pietrzak, adiunkt w Zakładzie Hydrobiologii Wydziału Biologii Uniwersytetu Warszawskiego, która bada m.in. strategie unikania drapieżnika. Ponadto zwierzęta żyjące w toni morskiej lub w jaskiniach nie są narażone na szkodliwe działanie promieni UV. Te żyjące na lądzie – tak. – Dlatego powierzchnia ich ciał jest zwykle nieprzezroczysta i wyposażona w ochronne pigmenty – tłumaczy ekspertka. Zwierzęta lądowe mają też więcej opcji kamuflażu i potencjalnych miejsc schronienia niż wodne. Owszem, przy dnie można ukryć się wśród kęp roślinności czy kamieni. Ale co z mieszkańcami wód otwartych, czyli zwierzętami żyjącymi w tzw. strefie pelagicznej? Zwierzęta głębinowe mają kilka strategii. – Jedną z nich jest powszechny u ryb ciemny grzbiet i jasny brzuch, które sprawiają, że drapieżnik, patrząc z dołu, nie dostrzega ciemnej sylwetki ofiary na tle poświaty bijącej z powierzchni. Innym rozwiązaniem jest tzw. srebrzenie. U ryb takich jak śledzie łuski są jak małe lusterka, które odbijają i tak rozproszone w toni światło. Strategie te mają ograniczenia, np. kamuflaż ciemny grzbiet i jasny dół jest skuteczny tylko w kierunku pionowym, a w poziomym już mniej – opowiada dr Pietrzak.  – Jeśli nie masz ostrych zębów czy jadu, a żyjesz w otwartych wodach, przezroczystość jest najlepszym wyborem – dodaje Sönke Johnsen, biolog z Woods Hole Oceanographic Institution. Harry Potter staje się niewidzialny w sekundę. Wystarczy że włoży pelerynę niewidkę. W naturze ta sztuka nie jest tak łatwa. – Transparentność wymaga głębokiej modyfikacji tkanek, tak aby zmaksymalizować przepuszczanie światła, a zminimalizować jego odbicie – tłumaczy dr Barbara Pietrzak. Tkanki niektórych gatunków morskich organizmów mogą przepuszczać ponad 90 proc. światła. – Ale i to nie zapewnia stuprocentowego bezpieczeństwa. Drapieżniki takie jak dorsz w płytkich wodach mogą dostrzec ofiarę nawet o takiej przejrzystości – mówi ekspertka. Przezroczyste zwierzęta stosują więc różne dodatkowe mechanizmy zwiększające ich transparentność. Laura Bagge, biolożka morska z Uniwersytetu Duke, przezroczystymi zwierzętami zafascynowała się podczas jednej ze studenckich wypraw badawczych. Sięgając do wiaderka ze złowionymi okazami kolorowych rybek, nagle natrafiła na coś twardego, ale niewidocznego dla oka. Obecnie bada swoje odkrycie: skorupiaki z grupy obunogów (Hyperiidea). Phronima sedentaria / Steve Kerr, Wikimedia Commons, CC-BY-4.0 Te przezroczyste zwierzęta przypominają krewetki, a jedno z nich – Phronima sedentaria – posłużyło jako inspiracja twórcom kultowego horroru „Obcy”. Ich wygląd nie odstrasza jednak polujących na nie drapieżników, np. żyjącej w morskich głębinach ryby z rodziny wężorowatych Grammatostomias flagellibarba. Ryba ta wykorzystuje do polowania umieszczone nad oczami fotofory, które niczym latarki pomagają jej oświetlić i zlokalizować ofiarę. Bagge odkryła, że obunogi chronią się przed światłem fotoforów z pomocą specjalnej antyrefleksyjnej powłoki na ciele. Gdy zbadała ciała siedmiu gatunków obunogów pod mikroskopem elektronowym, zauważyła, że kończyny jednego z nich – Cystisoma pellucida – pokryte były przypominającymi włoski nanowypukłościami. – Powierzchnia ta wygląda jak włochaty dywan. Podobnie jak dywan tłumi dźwięki, tak samo ta nanostruktura tłumi i redukuje odbicie światła – wyjaśnia badaczka. To nie wszystko. Zespół Bagge odkrył również, że wszystkie badane skorupiaki mają na powierzchni ciał obszary, które dodatkowo redukują odbicie światła. Badacze podejrzewają, że sfery te to skupiska bakterii. Bagge spekuluje, że bakterie tworzą ze skorupiakami rodzaj symbiozy. W zamian za mobilny dom zapewniają im antyrefleksyjną ochronę. Kombinacja obu tych mechanizmów pozwala redukować odbicie nawet sto razy. – Struktury nano – nanoguzki czy nanowłókienka – z których zbudowane są mięśnie, wspomagają transparentność, ponieważ są mniejsze od długości fali światła – tłumaczy dr Barbara Pietrzak. Taki rodzaj peleryny niewidki, a raczej nanowidki, wykorzystuje m.in. występujący w Ameryce Środkowej motyl szklanoskrzydły (Greta oto). Nie wszystkie motyle uzyskują transparentność w ten sam sposób – to wniosek z badań Doris Gomez i Marianne Elias z French National Center for Scientific Research. Badaczki zidentyfikowały pewne formy przezroczystości u 31 ze 124 zbadanych gatunków łuskoskrzydłych ciem i motyli. Niektóre mają skrzydła zbudowane wyłącznie z przejrzystej membrany, niepokrytej łuskami. Ta metoda nie jest jednak idealna, bo motyle potrzebują przynajmniej trochę wodoodpornych łusek, które skutecznie zapobiegają sklejaniu się skrzydeł podczas deszczu. U innych gatunków membrana pokryta jest gęsto upakowanymi lustrzanymi łuskami. Motyl szklanoskrzydły (Greta oto) / Eddy Van 3000 from in Flanders fields - Belgiquistan - United Tribes ov Europe, Wikimedia Commons, CC-BY-SA-2.0 Inny mechanizm działa u żyjących w Ameryce Środkowej motyli szklanoskrzydłych. Gdy Aaron Pomerantz, biolog z Uniwersytetu Kalifornijskiego w Berkeley, spojrzał na nie pod mikroskopem elektronowym, odkrył, że czarne brzegi skrzydeł motyla pokrywały płaskie łuski, gęsto upakowane i podobne do liści. Natomiast na przezroczystej części skrzydła znajdowały się łuski rzadko rozmieszczone. – Membrana ta pokryta jest bowiem powłoką nanoguzków, które sprawiają, że światło zamiast odbijać się, przenika w głąb skrzydła – na wskroś – tłumaczy dr Barbara Pietrzak. Mimo tych skomplikowanych zabiegów całkowitej przezroczystości osiągnąć się nie da. W zależności od gatunku pewne elementy, takie jak np. oczy czy narządy przewodu pokarmowego, będą widoczne, choćby rzucając cień. Jak zwierzęta-duchy sobie z tym radzą? – Najprostszym sposobem na redukcję cienia jest oddalenie się od powierzchni, na której jest on najlepiej widoczny, czyli od dna – tłumaczy dr Pietrzak. Zwierzęta minimalizują go też, spłaszczając swoje ciało – tak jest choćby w przypadku szklanego węgorza. Z kolei szklana kałamarnica, płynąc, utrzymuje swoje macki i ramiona wyciągnięte w górę, ku powierzchni. W ten sposób ogranicza swój cień. U zwierząt żyjących na lądzie przezroczysty kamuflaż jest subtelniejszy, dotyczy tylko wybranych części ciała. Żyjące w Ameryce Środkowej żaby szklane, zwane też po hiszpańsku ranas de cristal – żabami kryształowymi, mają przezroczyste obszary w części brzusznej. Przez przezierną tkankę mięśniową i skórę widać ich narządy wewnętrzne, a także noszone pod skórą jaja, z których wylęgną się młode. Przezroczyste są także kończyny. Z kolei grzbietowa część tych płazów ma jasnozielone zabarwienie z jasnymi plamkami. Czy taka budowa zapewnia skuteczny kamuflaż tym niezwykłym zwierzętom? Na to pytanie postanowił odpowiedzieć zespół dr. Jamesa Barnetta z kanadyjskiego Uniwersytetu McMastera. 
Żaba szklana / Mauricio Rivera Correa, Wikimedia Commons, CC-BY-SA-2.5 – Żaby te, w zależności od podłoża, na jakim przebywają, stają się mniej lub bardziej zielone. Zauważyliśmy też, że przezroczyste kończyny tych zwierząt w pozycji siedzącej tworzą rodzaj wizualnego buforu, przejścia od zieloności do niewidzialności, co pomaga rozmywać kształty zwierzęcia – wyjaśnia dr Barnett. Ten rodzaj kamuflażu nazywany jest rozmyciem krawędzi. Kanadyjczycy postanowili sprawdzić jego skuteczność w eksperymentach, których wyniki opublikowano w 2020 r. w czasopiśmie „Proceedings of the National Academy of Sciences” (PNAS). W pierwszym z nich naukowcy sfotografowali 50 żab. Część na zielonym, przypominającym liście podłożu, a część na kontrastowym białym tle. Zdjęcia te pokazano następnie grupie 25 badanych, którzy mieli za zadanie odnaleźć na fotografiach jak najwięcej żab. Jak nietrudno zgadnąć, im bardziej kontrastowe było tło, tym lepiej żaby były widoczne. Na tle zielonym płazy łatwiej się rozmywały. Aby potwierdzić swoje obserwacje, badacze stworzyli ponad 300 sztucznych żab z żelatyny. Część z nich, jak w naturze, była częściowo transparentna, częściowo zielona. Resztę całkowicie zabarwiono. Następnie sztuczne żaby rozrzucono losowo w lesie deszczowym. Po trzech dniach naukowcy policzyli „niezłowione” żaby – także w tym przypadku te wybarwione w całości o wiele częściej padły ofiarą drapieżników. – Transparentny kamuflaż, choć zwykle jest defensywny, u niektórych przezroczystych stworzeń spełnia funkcję agresywną. Służy im do skutecznego podejścia ofiary – zauważa dr Barbara Pietrzak. – Amerykańska ważka Libellula luctuosa ma przezroczyste końcówki skrzydeł, ale od strony tułowia skrzydła są czarne, co sprawia, że ważka ta wygląda jak niegroźny motyl. Jeszcze ciekawszy przypadek agresywnego kamuflażu napotkać można u wspomnianej już wcześniej Grammatostomias flagellibarba. Są nim przezroczyste zęby. – Ryby te polują z otwartą paszczą, czekając aż wpłynie do niej ofiara zbłąkana w mroku – wyjaśnia Audrey Velasco-Hogan, doktorantka z Jacobs School of Engineering Uniwersytetu Kalifornijskiego w San Diego. Jej zespół zbadał pod mikroskopem elektronowym zęby ryby. Okazało się, że ich zewnętrzna warstwa zbudowana jest z nanokryształów, które mają właściwości antyrefleksyjne. – Co więcej, wewnętrzna część zęba pozbawiona jest kanalików zębowych, struktur obecnych u większości zwierząt, które nadają barwę zębom – precyzuje dr Pietrzak. Przezroczyste zwierzęta nie tylko budzą zachwyt. Naukowcy badający mechanizmy ich kamuflażu podkreślają, że mogą one stać się inspiracją dla innowacji w dziedzinie inżynierii, np. opracowania nowych materiałów. Salpa / David Fleetham/VW PICS/Universal Images Group via Getty Images"
Zakon Iluminatów doprowadził do rewolucji francuskiej? Po latach łączy się z nim polityków i gwiazdy pop,https://www.national-geographic.pl/artykul/zakon-iluminatow-doprowadzil-do-rewolucji-francuskiej-lata-pozniej-laczy-sie-z-nim-politykow-i-gwiazdy-pop,Unknown,['Historia'],"O Iluminatach głośno zrobiło się około 2010 r., po premierze filmu ""Anioły i demony"" opartego na książce Dana Browna. Potem internauci masowo komentowali na YouTube teledyski gwiazd pop, twierdząc, że ich twórczość jest kontrolowana przez kontrowersyjny Zakon. Wówczas oberwało się między innymi Lady Gadze i Katy Perry. Z czasem miłośnicy teorii spiskowych zaczęli łączyć historie o Iluminatach z głowami państw, w tym z Barackiem Obamą. Skąd takie porównania? Prawdopodobnie z błędnej interpretacji rzekomych symboli i niewielkiej wiedzy na temat zakonu. Nie bez znaczenia była też chęć szukania sensacji. Skupmy się na faktach. Historia zakonu iluminatów sięga końca XVIII w. Historyczne tajne stowarzyszenie Bawarscy Iluminaci zostało założone 1 maja 1776 r. w Bawarii przez Johanna Adama Weishaupta. Pierwotnie Zakon Iluminatów nazywano Perfectibilists (Przymierzem Doskonałości). Weishaupt wzorował się na systemie stopni z masonerii. Jego misją było szerzenie Oświecenia, czyli ruchu intelektualnego i filozoficznego opartego na pogoni za wiedzą zdobywaną dzięki rozumowi i zmysłom. Promowanymi wartościami były też: Johann Adam Weishaupt / fot. Universal History Archive/Universal Images Group via Getty Images Na symbol grupy członkowie założyciele wybrali Sowę Ateny (Minerwy). Każdy przybrał też nowy pseudonim, i tak Weishaupt został Spartakusem, Massenhausen Ajaksem, Bauhof Agathonem, Merz Tyberiuszem, a Suton Erazmem. Główny założyciel rekrutował kolejnych członków w loży masońskiej, gdzie promował Iluminatów jako grupę ludzi dążących do „doskonalenia ludzkiej natury”. Szczególnie podatni na dołączenie do Iluminatów byli przedstawiciele wykształconych klas. Chętnie rekrutowano też bogatych mężczyzn, którzy mieli wpływy lub pozycję w społeczeństwie i lożach masońskich. Cenieni byli chrześcijanie. Wykluczano natomiast Żydów, pogan, mnichów i kobiety. Początkowo członkostwo w zakonie dzieliło się na trzy stopnie wtajemniczenia: Nowicjusz, Minerwal i Oświecony Minerwal. Po reformie w 1782 r. wyróżnione nowe klasy i stopnie masońskie: uczeń, towarzysz i mistrz. W 1784 r. Zakon Iluminatów zrzeszał nawet do 2500 osób, licząc rzekomo kontrolowane loże masońskie. Organizacja była wspierana przez znanych i wpływowych dobroczyńców, między innymi: Karola Augusta, księcia Ferdynanda Brunszwiku-Wolfenbüttel i hrabię Pálffy von Erdöd, kanclerza Węgier. Weishauptowi zależało na tym, aby o Iluminatach nie dowiedziała się inna tajna grupa Różokrzyżowców. Ruch promował mistycyzm i tradycje gnostyckie. Oświecone loże niedługo działały jednak w ukryciu. Konkurencja nazwała ich sektą, która chce zniszczyć chrześcijaństwo ateistycznymi ideami. Masonerię porównano do systemu politycznego z tendencjami rewolucyjnymi. Mimo to Iluminaci rośli w siłę. Przejęli masonerię i rozszerzyli działalność poza Bawarię. Ryzyko rozpadu Zakonu zawisło w powietrzu po tym, jak założyciel zaczął coraz częściej kłócić się z wewnętrznymi Radami Prowincjałów. Tych, którzy się z nim nie zgadzali, oczerniał i nazywał wrogami. To jednak nie napięcia, a niedyskrecja doprowadziła do upadku stowarzyszenia. Krytykując monarchię członkowie, ujawnili najważniejsze nazwiska Zakonu. Iluminatów oskarżono również o publikacje antyreligijne i inne wywrotowe treści, co w 1784 r. doprowadziło do delegalizacji tajnych stowarzyszeń przez elektora Karola Filipa Teodora Wittelsbacha. Po ogłoszeniu edyktu Weishaupt uciekł z Bawarii, zostawiając dokumenty Zakonu i wewnętrzną korespondencję. Pisma skonfiskowano i upubliczniono w 1787 r. Sam założyciel do śmierci tworzył prace poświęcone iluminizmowi. Zakon Iluminatów działał stosunkowo krótko. Zdążył jednak zapisać się na kartach historii. Już kilka lat po rozpadzie stowarzyszenia pojawiły się pierwsze plotki i teorie dotyczące wznowienia jego działalności. Wierzono na przykład, że to właśnie członkowie Zakonu byli inicjatorami rewolucji francuskiej. Nie ma na to jednak żadnych potwierdzonych dowodów. Tajemnicza aura do dziś towarzyszy Iluminatom. Niektóre współczesne organizacje powołują się na działalność Zakonu, choć tak naprawdę nie mają z nim żadnych historycznych powiązań. Przykładem są Iluminaci Thanaterosa, grupa okultystów zajmująca się tzw. magią chaosu."
"Najnowsze badania pokazują, że światło słoneczne pomaga usuwać skutki wycieku ropy naftowej do oceanów",https://www.national-geographic.pl/artykul/najnowsze-badania-pokazuja-ze-swiatlo-sloneczne-pomaga-usuwac-skutki-wycieku-ropy-naftowej-do-oceanow-220217012250,Unknown,"['Nauka', 'Odkrycia']","W 2010 roku doszło do eksplozji platformy wiertniczej Deepwater Horizon w Zatoce Meksykańskiej. To największa katastrofa ekologiczna w historii USA. W ciągu 87 dni do wody dostało się prawie pięć milionów baryłek ropy. Zmarło wówczas 11 osób, a 17 zostało rannych. Po 12 latach od tych wydarzeń naukowcy wciąż próbują odkryć, co dzieje się z ropą, która wydostała się do oceanu. Interesuje ich zwłaszcza, jak szkodliwy wpływ na ekosystemy ma taki wyciek. Najnowsze badania opublikowano 16 lutego w czasopiśmie naukowym ""Science Advances"". Naukowcy z Woods Hole Oceanographic Institution (WHOI) opisali, w jaki sposób światło słoneczne miało pomóc w ratowaniu oceanu przed skutkami wycieku ropy z Deepwater Horizon. Według badaczy światło miało wpływ na usunięcie nawet 17 procent ropy, która wyciekła z platformy wiertniczej. W celu sprawdzenia wpływu światła słonecznego, badacze pobrali próbkę ropy naftowej pochodzącej z Deepwater Horizon. Następnie w warunkach laboratoryjnych naświetlali ją lampami LED, które emitowały fale o tej samej długości, co fale światła słonecznego. W etapie końcowym eksperymentu, naukowcy przeanalizowali skład chemiczny oleju naftowego. Promieniowanie wywołało reakcję, która wytworzyła nowe związki. One z kolei usprawniły proces rozpuszczenia ropy w wodzie. W zwykłych warunkach nie jest to możliwe, ponieważ ropa i woda nie mieszają się ze sobą. Te ciecze mają bowiem odmienne właściwości fizyczne. Naukowcy odkryli, że w całej reakcji chemicznej najważniejszymi zmiennymi były grubość warstwy oleju oraz długość fali światła. – W trakcie badań okazało się, że światło słoneczne ma równie istotny wpływ na procesy pozbywania się ropy z oceanów, takie jak biodegradacja czy osiadanie ropy na brzegach – mówił współautor badania, Collin Ward, chemik z WHOI. – To ekscytujące, ponieważ nasze badanie dostarcza nam nowych informacji na temat tego, co jeszcze może dziać się z ropą naftową po wycieku oraz jaki ma to wpływ na nasze ekosystemy – dodaje Danielle Haas Freeman, autorka badania z Massachusetts Institute of Technology. Według naukowców, jeżeli znaczna część ropy naftowej ulega rozpuszczeniu w wodzie na skutek działania światła słonecznego, to oznacza, że mniej tej substancji trafia do wrażliwych miejsc w ekosystemach. Badacze podkreślają jednak, że potrzebne są dalsze obserwacje, jaki wpływ na organizmy mają efekty degradacji ropy na skutek promieniowania słonecznego. Nowe związki chemiczne mogą być przecież być równie szkodliwe. – Proces rozpuszczania ropy pod wpływem światła jest znany chemikom już od wielu dekad – podkreśla Ward. – Natomiast w naszym najnowszym badaniu odkryliśmy, że proces ten znacznie zmienia się wraz ze zmianą długości fal świetlnych – dodaje chemik. Naukowcy zaznaczają, że ta wiedza umożliwiła im oszacowanie, jakie znaczenie ma światło słoneczne w procesie rozpuszczania ropy, która wyciekła z Deepwater Horizon. W warunkach laboratoryjnych duet badaczy wziął pod uwagę zróżnicowanie warunków, które mają wpływ na cały proces. To między innymi grubość warstwy ropy, pora roku, lokalizacja na świecie, skład chemiczny wody oraz wspomniana wcześniej długość fal światła. Na tej podstawie zauważyli, że każdy z tych czynników ma inne znaczenie dla całej reakcji. Uczeni podkreślają, że ta wiedza jest szczególnie istotna dla środowiska arktycznego, które jest szczególnie narażone na wycieki ropy."
Ciekawostki o zwierzętach domowych i egzotycznych - sprawdź czy je znasz,https://www.national-geographic.pl/artykul/ciekawostki-o-zwierzetach-domowych-i-egzotycznych-sprawdz-czy-je-znasz,Artur Białek,['Przyroda'],"Każdy przedstawiciel królestwa fauny wykazuje inne zachowania, które są uzależnione przede wszystkim od specyfiki środowiska, w którym przyszło mu żyć. Jak dotąd, naukowcom udało się odkryć 1,9 mld gatunków zwierząt i roślin bytujących na naszej planecie. Dużo? Otóż niekoniecznie. Badacze z Uniwersytetu Yale nie mają wątpliwości, że nieodkrytych przedstawicieli świata fauny i flory jest wielokrotnie więcej. Mało tego, wiele z nich wyginie, zanim uda nam się je poznać. To oznacza, że przyroda nigdy nie przestanie zaskakiwać człowieka, tym bardziej, że wciąż niewiele wiemy na temat już odkrytych okazów.  Ze względu na naturalne środowisko, w którym żyją, zwierzęta egzotyczne pozostają dla nas największą zagadką. To sprawia, że każdy ich zwyczaj, który uda nam się poznać, stanowi nie lada nowinę. Poniżej wymieniamy najbardziej interesujące ciekawostki ze świata zwierząt egzotycznych. Orki są najskuteczniejszymi myśliwymi w królestwie zwierząt. W swoim naturalnym środowisku nie mają wrogów, a dzięki wielkiej sile i niebywałej inteligencji potrafią upolować każdą ofiarę. Ich łupem padają nie tylko pingwiny, morsy, żółwie morskie czy rekiny, ale także wieloryby. Jak to możliwe, że orki są w stanie zabić tak duże zwierzę? To zasługa sprytnej strategii - gdy namierzą ofiarę, odgryzają jej język i czekają, aż się wykrwawi. Dzięki obserwacji życia humbaków, naukowcy dowiedzieli się, że te fiszbinowce polują... zastawiając sieci. Jak to możliwe? Jeden lub dwa osobniki poruszają się po obwodzie okręgu, wypuszczając z siebie bąbelki. Te tworzą tzw. sieć bąbelkową, która wypływa na powierzchnię, a po drodze zgarnia ławicę ryb.  ""Papier, nożyce i kamień"" to jedna z najprostszych gier. Nie ulega jednak wątpliwość, że pojęcie jej zasad wymaga posłużenia się myśleniem logicznym, jak i abstrakcyjnym. Człowiek poradzi sobie z tym bez trudu, ale zwierzę? Otóż, tak. Szympansy są w stanie opanować tę grę na poziomie 4-letniego dziecka. Okazuje się, że płeć krokodyli jest uzależniona od temperatury, w jakiej znajdowały się złożone jaja.  W niższej temperaturze wykluwają się samice, a w wyższej - samce. Obserwując żyrafę podczas posiłku, łatwo można zauważyć, że te ogromne zwierzęta niezbyt długo pożywiają się przy jednym drzewie. Nie, nie wynika to z ich wybredności. To raczej przemyślana strategia. Drzewa wcale nie chcą być zjadane, więc wykształciły szereg mechanizmów chroniących je przed roślinożercami. Jednym z nich jest wydzielanie gorzkiej taniny, której zapach dociera do kolejnych drzew niczym sygnał alarmowy. Właśnie dlatego, żyrafy żerują pod wiatr i przechodzą do kolejnego drzewa, nim dotrze do niego sygnał ostrzegawczy. Wielu z nas zwierzęta domowe towarzyszą na co dzień. Właścicielom sympatycznych psów, kotów i innych pupili najczęściej wydaje się, że znają swoich ulubieńców jak samych siebie. Tymczasem okazuje się, że zwierzaki domowe wciąż skrywają wiele zagadek. Niektóre ich zachowania wydają nam się dziwne, inne - śmieszne. Trzeba jednak wiedzieć, że każde z nich ma zarówno przyczynę, jak i cel. Mówi się, że na przyjaźń kota trzeba sobie zasłużyć. Nic dziwnego, zwłaszcza jeżeli weźmiemy pod uwagę fakt, że te sympatyczne futrzaki są obdarzone świetną pamięcią. Podczas gdy pamięć psa trwa najczęściej najwyżej 5 minut, kot potrafi zapamiętać nawet do 16 godzin. Pod tym względem, jego wyższość muszą uznać nawet człekokształtne.  Człowieka można zidentyfikować po wielu indywidualnych cechach. Trzeba jednak wiedzieć, że nie mamy monopolu na unikatowość. Najbardziej charakterystyczną cechą kotów jest nos. Naukowcy nie mają wątpliwości, że nie ma dwóch identycznych kocich nosków. Ta sama cecha dotyczy także psów. Dla nikogo nie jest chyba tajemnicą, że koty są obdarzone dobrym wzrokiem. Do widzenia wystarczy im 1/6 światła, którego potrzebuje oko człowieka. Widzą w znacznie szerszym polu i mogą dostrzegać nawet promienie UV. Okazuje się jednak, że koty nie są w stanie zobaczyć tego, co znajduje się poniżej linii ich nosa. Chyba każdy właściciel psa był świadkiem ""nocnych biegów"" swojego czworonoga. Wszelkie ruchy i poszczekiwanie świadczą o tym, że psiak śni. Naukowcy udowodnili, że psy i ludzie mają identyczną fazę snu REM. Jeszcze nie tak dawno temu powszechne było twierdzenie, że psy nie widzą kolorów. Nie jest to prawdą, choć należy podkreślić, że barwy, które rejestruje wzrok czworonoga, są znacznie mniej intensywne niż te same kolory widziane przez ludzkie oko. Między bajki można też włożyć teorię, według której psy nie widzą obrazu wyświetlanego na ekranie telewizora. Jeżeli urządzenie odświeża obraz w częstotliwości przynajmniej 75 Hz, psy widzą płynnie. Nie każdy wie, że natura obdarzyła psy trzema powiekami. Ta ostatnia pomaga utrzymać wilgoć oka i chroni je przed czynnikami zewnętrznymi. Często zapominamy, że natura ""skonstruowała"" organizm psa inaczej niż ludzki. To oznacza, że nie wszystko, co sami jemy, możemy podawać psom. Naszym pupilom najbardziej szkodzą winogrona i rodzynki. Nawet niewielka ilość takiego przysmaku może doprowadzić u nich do wystąpienia niewydolności nerek. Z kolei pestki jabłek i gruszek (ze względu na zawartość arsenu) mogą być dla nich śmiertelne."
Neptun ciekawostki. Na tej planecie diamenty spadają z nieba! Co wiemy o ósmej planecie Układu Słonecznego?,https://www.national-geographic.pl/artykul/neptun-ciekawostki-na-tej-planecie-diamenty-spadaja-z-nieba-co-wiemy-o-osmej-planecie-ukladu-slonecznego,Unknown,['Kosmos'],"165 lat – tyle zajmuje Neptunowi okrążenie Słońca. Oznacza to, że jedna pora roku trwa na nim ponad 40 lat. Ósma planeta Układu Słonecznego znajduje się trzydzieści razy dalej od macierzystej gwiazdy niż Ziemia. Jest też znacznie większa od naszej planety. Gdyby Neptun był wielką pustą kulą, można by w niej zmieścić prawie sześćdziesiąt ciał niebieskich wielkości Ziemi. Neptun powstał z resztek dysku protoplanetarnego, pozostałego po mgławicy pyłów i gazów, z której uformowało się Słońce. Dysk protoplanetarny dał początek czterem planetom skalistym Układu Słonczego oraz czterem gazowym. Do planet skalistych należą Merkury, Wenus, Ziemia i Mars. Planety gazowe to Saturn, Jowisz, Uran i Neptun. Z powstaniem Urana i Neptuna wiąże się pewna zagadka. Istniejące teorie przewidują, że wszystkie planety gazowe powstające z dysku protoplanetarnego powinny być podobnej wielkości. Jednak Neptun i Uran są znacznie mniejsze od Jowisza i Saturna. Dlaczego? Nie wiadomo. Jednak mogłaby to wyjaśnić przyszła misja naukowa na Neptuna. Dyskusja, kiedy miałaby się odbyć i jakie dokładnie byłyby jej cele badawcze, jest w NASA i ESA w toku. Na razie jednak nie ma żadnych konkretnych ustaleń. Natomiast wiadomo, że gdyby naukowcy chcieli wykorzystać asystę grawitacyjną Jowisza, okienko do startu dla misji otwiera się w 2031 r. Na to pytanie przez długi czas trudno było jednoznacznie odpowiedzieć. Neptun jest bowiem planetą, o której istnieniu dowiedzieliśmy się dzięki obliczeniom matematycznym. W 1821 r. Alexis Bouvard, francuski astronom, policzył, jak dokładnie ma wyglądać orbita Urana. Obserwacje okazały się jednak niezgodne z jego obliczeniami. Bouvard, pewny swoich umiejętności rachunkowych, zasugerował, że za Uranem musi znajdować się jeszcze jedna planeta. Wyliczeniem jej orbity zajęli się niezależnie astronomowie angielscy i francuscy. Ostatecznie za odkrywców Neptuna uznano dwie osoby: Johna Coucha Adamsa i Urbaina Le Verriera. Spór rozgorzał ponownie pod koniec XX w. Odkryto wówczas dokumenty wskazujące, że do odkrycia Neptuna bardziej przyczynił się Le Verrier. Co ciekawe, mimo że Neptun cały czas znajduje się na tej samej orbicie, jego status w obrębie Układu Słonecznego dwukrotnie się zmieniał. Do 1930 r. uważany był za ostatnią planetę układu. Później jednak utracił to miejsce, co było skutkiem odkrycia Plutona. Pod koniec XX w. astronomowie obserwowali coraz więcej obiektów w pasie Kuipera. To ogromny pas planetoid poza orbitą Neptuna, w którym krążą pozostałości po formowaniu się Układu Słonecznego. Ponieważ stawało się jasne, że znajdujący się w Pasie Kuipera Pluton nie wyróżnia się specjalnie na tle innych obiektów z tego obszaru, w 2006 r. glob ten utracił status planety i stał się planetą karłowatą. Tym samym najdalszą planetą Układu Słonecznego ponownie stał się Neptun. Ciekawostki z nim związane podajemy poniżej. To zasługa składu jego atmosfery. Jej trzy najważniejsze składniki to wodór, hel i metan. Metan absorbuje światło widzialne w czerwonej i podczerwonej części widma. Przypuszcza się więc, że to on jest przyczyną, która powoduje, że Neptun ma lazurowe zabarwienie. Planeta ta składa się z kilku warstw, skrajnie różniących się temperaturami. W górnych warstwach atmosfery jest poniżej minus 220 st. C. Czym niżej, tym jednak na Neptunie robi się cieplej. Znajdujący się pod atmosferą płaszcz Neptuna – nazywany lodowym, choć w rzeczywistości jest to supergęsty i supergorący płyn – osiąga temperatury kilku tysięcy stopni Celsjusza. W tej części planety zachodzą zjawiska fizyczno-chemiczne, które trudno sobie wyobrazić. Jeszcze w poprzednim wieku wysnuto teorię, że w płaszczu Neptuna, pod wpływem ogromnego ciśnienia i w ultrawysokich temperaturach, metan zamienia się w diamenty. Teorię tę sprawdzał ostatnio eksperymentalnie zespół niemieckich naukowców. Skorzystali oni z lasera LSCS (Linac Coherent Light Source), by wytworzyć warunki podobne do tych, jakie panują 10 km pod powierzchnią Neptuna. Wymagało to nie tylko osiągnięcia temperatury powyżej 4,5 tys. st. C, ale i ciśnienia rzędu 1,5 mln barów. To tyle, ile wynosiłby nacisk 250 słoni na powierzchnię kciuka. Okazało się, że w takiej temperaturze i przy takim ciśnieniu węgiel (w tym przypadku pochodzący z polistyrenu C8H8) faktycznie zamienia się w diament. Co ciekawe, to właśnie diamenty opadające na rdzeń Neptuna mogą być wyjaśnieniem innej zagadki tego globu. Otóż Neptun wypromieniowuje 2,6 razy więcej energii niż pochłania ze Słońca. Skąd ją zatem bierze? Jedna z hipotez mówi, że dodatkowe ciepło powstaje na skutek tarcia spadających na rdzeń diamentów o mniej gęsty materiał, który znajduje się dookoła. Neptuna wyróżnia jeszcze coś. Wieją na nim najsilniejsze wiatry w Układzie Słonecznym, sięgające 2100 km/godz. Na Neptunie są też bardzo silne burze. Jedyna ziemska sonda, jaka kiedykolwiek przelatywała obok tej planety – czyli Voyager 2 – odkryła gigantyczny antycyklon, który został nazwany Wielką Ciemną Plamą. Był to ogromny układ burzowy o rozmiarach 13000 na 6600 km, obracający się w kierunku przeciwnym do ruchu wskazówek zegara.   Największym księżycem Neptuna jest Tryton. Został odkryty w połowie XIX w. Jednak dopiero przelot Voyagera 2 w jego pobliżu ujawnił pewną zaskakującą rzecz. Okazało się, że Tryton jest jedynym księżycem w całym Układzie Słonecznym, który okrąża swoją macierzystą planetę ruchem wstecznym. Czyli przeciwnie do jej obrotów wokół własnej osi."
"Niezwykłe zachowanie tropikalnego pająka. Naukowcy zaobserwowali, że może chować się pod wodą nawet przez 30 minut",https://www.national-geographic.pl/artykul/niezwykle-zachowanie-tropikalnego-pajaka-naukowcy-zaobserwowali-ze-moze-chowac-sie-pod-woda-nawet-przez-30-minut-220511121811,Unknown,"['Przyroda', 'Nauka']","Pająki kojarzą nam się ze zwierzętami lądowymi. Jednak są wśród nich gatunki, które upodobały sobie wodny tryb życia. Najbardziej znanym z nich jest topik (Argyroneta aquatica). Ten pająk sprytnie przystosował się do podwodnego trybu życia. Topik – jak inne pająki – oddycha powietrzem. Jednak większość swojego życia spędza w wodzie. Jest to możliwe dlatego, że zabiera ze sobą do podwodnej krainy bańkę powietrza. „Łowi” ją, wysuwając nad wodę odwłok i tylne nogi, między którymi rozsnuwa sieć. Wciągając tę sieć pod wodę, zagarnia zapas powietrza, z którego może następnie korzystać. Inne wodne pająki wykształciły swoje własne strategie przetrwania. Niektóre zapadają na kilka-kilkanaście godzin w stan podobny do hibernacji (tak jak gatunek Arctosa fulvolineata). Wiele żyje nad wodą, zanurzając się na jakiś czas, by polować lub chronić się przed niebezpieczeństwem. To ostatnie skłoniło pająka z gatunku Trechalea extensa do wykonania rekordowo długiego nurkowania. Wyczyn zaobserwowali naukowcy należący do zespołu Lindsey Swierk z Uniwersytetu Binghamton. Następnie opisali go w artykule opublikowanym w czasopiśmie naukowym „Ethology”. Pająki Trechalea extensa należą do rodziny Trechaleidae. Występują w Meksyku, Hondurasie, Nikaragui, Panamie i Kostaryce. Właśnie w tym ostatnim kraju doszło do odkrycia nietypowego zachowania Trechalea extensa. Naukowcy znajdowali się w Stacji Biologicznej Las Cruces w prowincji Puntarenas. W pewnym momencie zaobserwowali pająka Trechalea extensa siedzącego na kamieniu. Gdy próbowali go schwytać, pająk ukrył się pod wodą. Jak policzyli badacze z zegarkiem w ręku, nurkował na głębokości 25 cm aż przez 32 minuty. – Dla wielu gatunków przemoczenie się i wyziębienie jest niemal tak samo groźne, jak spotkanie z drapieżnikiem – zauważa Lindsey Swierk. – Nie wiedzieliśmy dotychczas, że Trechalea extensa mogą nurkować ani tym bardziej, że robią to tak długo. Jak to możliwe, że pająk okazał się supernurkiem? Mimo że zaobserwowano dotychczas tylko jednego osobnika, naukowcy wysnuli z jego zachowania pewne wnioski. – Całe ciało tego pająka pokrywają włoski o właściwościach hydrofobowych [czyli odpychających wodę – przyp. red.]. Są tak gęste, że pająk wygląda tak, jakby został zanurzony w płynnym srebrze – mówi dr Swierk. – To te włoski sprawiają, że nurkującego pająka otacza cienka warstwa powietrza. Powietrze to nie tylko chroni Trechalea extensa przed wyziębieniem w lodowatej wodzie strumieni. Sprawia też, że woda nie dostaje się do układu oddechowego zwierzęcia. Tym samym pająk więcej zyskuje, niż traci. I to nawet wtedy, gdy decyduje się na rekordowo długie nurkowanie."
Kapsuła Starliner w końcu przycumowała do ISS. Nie obyło się bez problemów. Czy Boeing je rozwiąże?,https://www.national-geographic.pl/artykul/kapsula-starliner-w-koncu-przycumowala-do-iss-nie-obylo-sie-bez-problemow-czy-boeing-je-rozwiaze-220523120707,Unknown,['Kosmos'],"W czwartek 19 maja, punktualnie o godz. 18.45 czasu wschodniego (12.45 w Polsce) rakieta Atlas 5 N22 wystartowała z kosmodromu Cape Canaveral. Statek kosmiczny Starliner, formalnie oznaczony przez Boeinga jako Spacecraft 2, oddzielił się od dwusilnikowego górnego stopnia Centaur równo 15 minut po starcie. Potem wykonał 40-sekundowy manewr orbitalny. Dzięki niemu 16 minut później statek kosmiczny znalazł się na stabilnej orbicie. Wówczas rozpoczął trwającą około doby podróż w kierunku Międzynarodowej Stacji Kosmicznej. Jest to postęp w porównaniu z nieudanym startem z grudnia 2019 roku. Wtedy kapsuła Starliner po oddzieleniu się od rakiety nie zdołała uruchomić silników manewrowych, przez co nie osiągnął odpowiedniej orbity. Trudno jednak uznać dokowanie Starlinera za bezsprzeczny sukces. Przede wszystkim już w trakcie manewru orbitalnego okazało się, że nie działają dwa z 12 pędników rufowych Orbital Maneuvering and Attitude Control (OMAC). OMAC to moduł serwisowy. Odpowiada on zarówno za wprowadzenie statku na właściwą orbitę, jak i manewry związane z dokowaniem. Na konferencji prasowej wiceprezes Boeinga i kierownik programu załóg komercyjnych Steve Nappi oraz Steve Stich, kierownik programu załóg komercyjnych NASA, zbagatelizowali tę kwestię. Stwierdzili, że silniki OMAC są używane tylko do niewielkiej liczby manewrów zdolnych zbliżyć statek kosmiczny do ISS, ale nie podczas samego dokowania. Ale na tym nie koniec usterek. Bo gdy kapsuła Starliner zbliżyła się do ISS, pojawiły się problemy z samym dokowaniem. Przede wszystkim okazało się, że pierścień dokujący nie otworzył się właściwie. Trzeba było powtórzyć część procedury. Przebywający aktualnie na ISS astronauta NASA Bob Hines złożył NASA i Boeingowi gratulacje. Powiedział: „Dzisiejszy dzień jest wielkim kamieniem milowym w kierunku zapewnienia dodatkowego komercyjnego dostępu do niskiej orbity okołoziemskiej, podtrzymując ISS i umożliwiając cel NASA, jakim jest powrót ludzi na Księżyc, a ostatecznie na Marsa”. Jednak dziennikarze nie podzielali tego optymizmu. Ich nieufność i wątpliwości wzbudziła trwająca 17 godzin od startu cisza medialna. Żadne informacje na temat postępów Starlinera nie były przekazywane na bieżąco. Na coraz bardziej dociekliwe pytania Boeing miał jedną odpowiedź: „Niedługo się z państwem skontaktujemy”. Po czasie wyszło na jaw, że powodem ciszy było m.in. wykraczające poza normy zachowanie termicznej pętli chłodzącej na statku kosmicznym. Okazało się, że pewna ilość wilgoci mogła dostać się do pętli płynu chłodzącego, który zamarzł i zatkał filtr. Spowodowało to wzrost ciśnienia w pętli. Kontrolerom naziemnym udało się naprawić usterkę zdalnie. Kapsuła Starliner ma pozostać przy ISS do 25 maja. Potem zostanie przeprowadzone testowe zejście na Ziemię. Miejmy nadzieję, że test wypadnie pomyślnie, a inżynierowie rozpracują błędy i wyciągną z nich wnioski. Jest to tym bardziej istotne, że Boeing, nie tak dawno jedna z najprężniejszych firm kosmicznych, zalicza ostatnio wiele wpadek. Rakieta SLS nie przeszła tzw. mokrych testów. Jej pierwszy start, już znacznie opóźniony, przesuwa się o kolejne miesiące. Starliner również miał być gotowy do użytku w 2019, najpóźniej w 2020 roku. Przypomnijmy, że w 2014 roku NASA zawarła z Boeingiem kontrakt o wartości 4,2 miliarda dolarów. Obejmuje on przewożenie astronautów na Międzynarodową Stację Kosmiczną. Było to podyktowane zarówno zakończeniem programu wahadłowców, które dostarczały na ISS astronautów i zaopatrzenie, jak i sankcjami nałożonymi na Rosję po inwazji na Krym. Już wówczas agencja przewidziała to, co dzieje się wokół ISS w tej chwili. Obawiano się, że poleganie wyłącznie na Rosji nie jest najlepszym pomysłem i USA muszą mieć własne statki zdolne zaopatrywać stację. NASA zamierzała zacząć używać amerykańskich statków do transportu astronautów już w 2017 roku. Jednak program Boeinga opóźniał się i zaliczał kolejne niepowodzenia techniczne. Testowy start w grudniu 2019 r. nie powiódł się po tym, jak Starliner oddzielił się od rakiety, ale nie skierował się na właściwą orbitę. Powodem była awaria zegara. Planowany na sierpień 2021 r. kolejny test został odwołany przed startem po tym, jak pracownicy odkryli problem z zaworem. Boeing podobno wydał 595 milionów dolarów na program Starliner od czasu nieudanego testu w 2019 roku."
Najdziwniejsze sporty świata - poznaj 10 nietypowych dyscyplin sportowych,https://www.national-geographic.pl/artykul/najdziwniejsze-sporty-swiata-poznaj-10-nietypowych-dyscyplin-sportowych,Artur Białek,['Ludzie'],"Najbardziej zagorzałym kibicom może wydać się to nieprawdopodobne, ale istnieje inny świat rywalizacji poza piłką nożną, siatkówką czy skokami narciarskimi. I bardzo dobrze! Różnorodność sprawia, że życie nie jest nudne. Rzecz w tym, że większość z nas nigdy nie słyszała o najdziwniejszych sportach świata, które ujęliśmy w naszym zestawieniu. Rywalizacja jest wpisana w ludzką naturę. Odkąd odkryliśmy, że świński pęcherz morze służyć do kopania, automobilami da się ścigać, a brutalna walka nie musi towarzyszyć wyłącznie podbojom, rywalizujemy ze sobą na każdym polu. Nasza kreatywność zdaje się nie mieć granic, bo nowe dyscypliny sportu wyrastają jak grzyby po deszczu. Nie wszystkie wyglądają poważnie, ale osoby, które postanowiły się im poświęcić, podchodzą do nich całkowicie serio. Cóż, tak to już bywa, że wszystko, co nowe, wydaje się obce i niecodzienne. Nietypowym dyscyplinom warto jednak przyjrzeć się nieco bliżej, bo niektóre z nich mają szansę trafić do mainstreamu. Zaczynamy od sportu drużynowego, który faworyzuje wyłącznie osoby żonate i zamężne. Eukonkanto to fińska interpretacja wyścigów, w której startują mężczyźni niosący na barkach swoje drugie połówki (czyżby miało to wyrażać ciężar pożycia małżeńskiego?). Zasady są proste - zawodnicy mogą trzymać swoje żony na ramionach, w pozycji na ""windę strażacką"" lub na plecach w pozycji do góry nogami. Inne układy nie są dozwolone. Łatwe? Cóż, niekoniecznie. Udział w takich zawodach wymaga sporej kondycji i jeszcze większej siły. Poza tym, panie muszą bezgranicznie ufać swoim mężom. Eukonkanto może okazać się ciekawym sposobem na zacieśnienie więzów spajających małżeństwo, ale uwaga - ten medal ma także drugą stronę. Żadna dama nie będzie chyba zadowolona, gdy wprost z silnych ramion swojego męża wpadnie w głębokie błoto lub wprost do wody, a na trasie biegu czyha jeszcze więcej podstępnych przeszkód.  Jeżeli bieg z żoną na plecach wydał się wam dziwny, kolejna nietypowa dyscyplina wprawi was w jeszcze większe osłupienie. Mowa o bieganiu za serem. Zasady nie są specjalnie skomplikowane - uczestnicy muszą zbiec ze szczytu góry, zanim na dół stoczy się... serowy krąg. Dziwne? Może i tak, wypada jednak podkreślić, że ten sport ma długą tradycję. Wywodzi się z Anglii, a konkretnie - z wioski Brockworth. Wiele wieków temu ustanowiono tam tradycję cyklicznych spotkań na szycie wzgórza Cooper's Hill. Uczestnicy zawodów ścigają się z ważącym 5 kg kręgiem sera Double Gloucester. Zawody zyskały tak dużą popularność, że obecnie startują w nich także uczestnicy z innych krajów. Wbrew pozorom, nie jest to zbyt bezpieczna dyscyplina. Zbocze wzgórza jest strome i wyboiste, więc o wywrotkę nietrudno. Dodatkowo, ciężki kawał sera osiąga naprawdę dużą prędkość.  W niektórych środowiskach, boks jest określany mianem ""sportu dla troglodytów"". Kolejna dyscyplina w naszym zestawieniu powinna zadowolić zarówno sportowców, którzy stawiają na brutalną siłę, jak i tych, których żywiołem jest strategiczna rozgrywka. Jak wskazuje na to sama nazwa, boks szachowy łączy elementy walki w ringu z partią szachów. W ramach rozgrywki, zwodnicy muszą stoczyć 11 rund. W sześciu poruszają się pionkami i figurami po szachownicy, w kolejnych pięciu - boksują. Każda runda szachowa trwa cztery minuty, bokserska jest krótsza o minutę. Cóż, trudno powiedzieć, co miał na myśli Enki Bilala - francuski twórca komiksów - gdy tworzył tę dyscyplinę, ale trzeba przyznać, że wykazał się wyjątkową kreatywnością. Barowe gry czasami doczekują się profesjonalnej lub przynajmniej półprofesjonalnej adaptacji. Tak właśnie był z flankami - jedną z ulubionych gier akademickich, w trakcie której wypija się niejedną butelkę piwa. W grze uczestniczą dwie drużyny, które stają naprzeciw siebie w odległości 12 metrów. Na środku ustawiona jest pusta puszka, w którą trzeba trafić. Drużyna, której zawodnikowi uda się tego dokonać, pije piwo do momentu, aż strącony obiekt zostanie postawiony do pozycji wyjściowej przez wyznaczonego zawodnika przeciwników. Wygrywa zespół, którego zawodnicy jako pierwsi wypiją całe piwo. Brzmi niezbyt poważnie? Może i tak, ale wypada zaznaczyć, że w Polsce ta gra cieszy się sporą popularnością, nie tylko w środowisku studenckim. Co może powstać ze skrzyżowania wschodnich sztuk walki, siatkówki i piłki nożnej? Niecodzienny sport zwany sepak takraw. Rozgrywka toczy się na boisku do badmintona. Punkt zdobywa drużyna, której gracze przerzucą piłkę nad siatką, na połowę przeciwników. Brzmi łatwo? Tylko pozornie. Przerzut może być wykonany wyłącznie za pomocą stóp. Aby utrzymać piłkę w powietrzu, można używać innych części ciała, z wyłączeniem rąk i ramion. W rezultacie, rozgrywka wiąże się z iście karkołomnymi ewolucjami. Jeżeli sporty ekstremalne mrożą ci krew w żyłach, powinieneś obejrzeć chociaż jeden mecz sepak takraw.   Fani cyklu o Harrym Potterze z całą pewnością kojarzą nazwę naszej kolejnej dyscypliny. Quidditch to sport łączący w sobie elementy popularnej na całym świecie gry w berka, rugby i zabawy w dwa ognie. Fikcyjna dyscyplina pojawiła się w powieściach o przygodach Harry'ego Pottera autorstwa J.K. Rowling i tak bardzo przypadła do gustu miłośnikom młodego czarodzieja, że ci postanowili uczynić z niej realny sport. Rzecz jasna, w trakcie rozgrywki zawodnicy muszą przez cały czas trzymać miotłę między nogami.  Nazwa ""podwodny hokej"" nie brzmi zbyt poważnie? Może i nie, ale podkreślamy - mówimy tu o prawdziwej dyscyplinie, dla której organem zarządzającym jest Światowa Konfederacja Sportów Podwodnych. Nie jest to zatem luźno traktowana gra tylko autentyczny sport, dla którego organizowane są nawet mistrzostwa świata. W skład drużyn wchodzi po 6 osób. Rozgrywka toczy się w sportowym basenie, na głębokości od 2 do 3 metrów. Uczestnicy są wyposażeni w półtorakilogramowy kij do hokeja i akcesoria przeznaczone do nurkowania - maskę, fajkę i płetwy. Cel jest oczywisty - trzeba trafić do bramki przeciwnika, która w przypadku tej dyscypliny ma szerokość 3 metrów, czyli jest dwukrotnie szersza od bramki używanej w hokeju na lodzie. Sporty walki mają wielu zwolenników i nic dziwnego. Sportowa rywalizacja na pięści towarzyszy człowiekowi od bardzo dawna. Rzecz w tym, że coraz mniej osób chce oglądać boks na najwyższym światowym poziomie, nie wspominając już o kickboxingu i innych dobrze znanych dyscyplinach. Mało tego, nawet MMA, na które jeszcze nie tak dawno temu panował istny szał, powoli traci na popularności. Co można zaoferować kibicom rządnym sportowych emocji? Może dyscyplinę, która poza odpornością i siłą nie wymaga żadnych specjalnych umiejętności? Właśnie taki jest slapfighting, czyli zawody w policzkowaniu. W ramach walki, dwaj zawodnicy zajmują pozycję po przeciwnych stronach krótkiego blatu i nacierają dłonie talkiem. Zawodnik atakujący trzykrotnie ""przymierza się"" do twarzy rywala, po czym uderza z całej siły otwartą dłonią. Tę samą sekwencję powtarza przeciwnik. Przegrywa osoba powalona przez nokaut lub poddająca walkę. Kolejną dyscypliną w naszym zestawieniu jest ewolucja gry w dwa ognie. Nie jest to jednak prosta zabawa, przeciwnie. Battle-Ball łączy elementy piłki nożnej i ręcznej, krykieta, baseballu i tenisa. Nie bez powodu ten sport został okrzyknięty najbardziej skomplikowaną dyscypliną w historii. "
Pozostałości po I Wojnie Światowej oddziałują na środowisko ponad sto lat po jej zakończeniu,https://www.national-geographic.pl/artykul/pozostalosci-po-i-wojnie-swiatowej-oddzialuja-na-srodowisko-ponad-sto-lat-po-jej-zakonczeniu,Unknown,"['Historia', 'Przyroda']","Linie frontu przecinały pola i łąki w okolicach Verdun przez niemal cały okres trwania I Wojny Światowej. Szacuje się, że przez okres dziesięciu miesięcy (tyle trwała bitwa) od lutego do grudnia 1916 r. wystrzelonych zostało na tym terenie nawet 60 milionów pocisków! Guillaume Moizan, lokalny historyk i przewodnik opowiada: „Według ostrożnych szacunków nawet jeden na osiem pocisków nigdy nie eksplodował. Prosty rachunek mówi, że w ziemi znajduje się do dziś prawdopodobnie od siedmiu do ośmiu milionów pocisków. Według innych, mniej optymistycznych szacunków nawet jeden na cztery z nich nie eksplodował"".   Dewastacja wokół Verdun była niespotykana nigdy wcześniej i nawet według dzisiejszych, bogatych doświadczeń wojennych w Europie z XX w. jej stopień robi wrażenia. Sporządzony po wojnie raport dotyczący tego miejsca opisał je jako: „Całkowicie zniszczone. Uszkodzenia mienia wynosiły 100%. Szkody w rolnictwie: również 100%. Teren jest niemożliwy do oczyszczenia. Życie ludzkie na tym obszarze: niemożliwe."" Rząd Francji nie miał wyjścia i musiał ustanowić tzw. „zone rouge” czyli strefę czerwoną na dużym obszarze północnej Francji wliczając w to tereny wokół Verdun. „Wszystkie miejsca, gdzie toczyły się zacięte walki zostały uznane przez rząd francuski za niezdatne do oczyszczenia i ponownego wykorzystania. Szacuje się, że od wybrzeży Morza Północnego aż do granicy francusko–szwajcarskiej około 150 000 hektarów zostało uznane za czerwoną strefę. W późniejszych latach wiele z nich zostało jednak zwrócona okolicznym rolnikom, którzy znów zaczęli uprawiać na nich swoje plony”, mówi Guillaume Rouard, leśniczy z francuskiego Biura Lasów Państwowych (ONF).    Znaczna część pozostałych obszarów została ostatecznie zalesiona. Zasadzony w ramach reparacji wojennych wypłaconych Francji przez Niemcy, las stanowią głównie niemieckie sosnami pochodzącymi z regionu Schwarzwaldu. Betonowe bunkry i zasypane okopy zostały porośnięte roślinnością. Kamienne ruiny dziewięciu wiosek, zniszczonych podczas wojny, są rozrzucone po całym, rosnącym tu lesie. To jednak nie oznacza, że śladów wojny w ogóle nie ma. „Przeciętnie w ciągu roku dostajemy około 1000 wezwań i zbieramy z tych terenów około 50 ton złomu"", mówi  Guy Momper, szef ekipy rozminowywania z miasta Metz w północno–wschodniej Francji. 

Chociaż po upływie stu lat pociski i bomby nie stanowią już wielkiego zagrożenia dla życia, na obszarach na których toczyły się walki, obecne jest jeszcze inne niebezpieczeństwo. Mowa o chemikaliach pochodzących pocisków wypełnionych trującymi gazami bojowymi. To być może najbardziej trwała i niebezpieczna spuścizna tego konfliktu. W dodatku jej istnienie wiąże się z tym, co stało się już po tym, jak wojna się skończyła. Ogromną ilość niepotrzebnej, niewykorzystanej amunicji trzeba było gdzieś zutylizować. Na obrzeżach lasów Verdun, znajduje się właśnie takie miejsce nazywane przez lokalną ludność „La place a Gaz”."
To nie scena z bajki - tak wygląda jedno z kijowskich osiedli,https://www.national-geographic.pl/artykul/to-nie-scena-z-bajki-tak-wyglada-jedno-z-kijowskich-osiedli,Unknown,"['Ludzie', 'Historia']","Architektura XX wieku, a w szczególności państw byłego bloku wschodniego, to w przeważającej części szare, pozbawione charakteru bloki (Tak, mam świadomość, że podpadam właśnie entuzjastom brutalizmu). Różnią się czasem kształtem, niekiedy odcieniem szarego, bardzo często wielkością, ale łączy je jedno - bylejakość. Dekadę temu, w jednej z poprzemysłowych dzielnic Kijowa, na terenie opuszczonej fabryki gumy, władze zdecydowały się stworzyć przestrzeń, w której ludzie będą chcieli mieszkać. Miało to być miejsce, które przestanie kojarzyć się z komunistyczną przeszłością. Zadanie nie było łatwe. Okolica miała stać się przyjazna, ale i tania zarazem. Do zrealizowania projektu zatrudniono ukraińską pracownie Archimatika. Dmytro Vasyliev, Aleksandr Popov i Olga Alfiorova pracowali nad tym, żeby stworzyć coś z niczego. Vasyliev, który był liderem przedsięwzięcia, kiedy pierwszy raz zobaczył miejsce, w którym ma stworzyć dzielnicę, która w przyszłości będzie przyciągała ludzi, załamał ręce. Uznał, że jedyną bronią którą posiadają, żeby wygrać z bezbarwnym, industrialnym pejzażem, jest kolor. Architekci, mając niewielki budżet, zdecydowali się na niedrogie w budowie bloki, składające się z modułów o dwuspadowych dachach. Proste konstrukcje pomalowane zostały w pastelowych kolorach.  Możemy zobaczyć tam odcienie różu, niebieskiego, zielonego, żółtego, czy fioletowego. Mieszkania mają od dwóch do szesnastu kondygnacji, co w połączeniu z feerią barw, daje efekt olbrzymiej różnorodności. Postawione ciasno budynki, z lotu ptaka wyglądają jak wyjątkowo kolorowe klocki Lego lub domki i hotele z Monopoly. Porównania są całkiem trafne, ponieważ architekci inspirowali się tymi popularnymi zabawkami dla dzieci.  Osiedle zostało zaplanowane tak, żeby mieszkańcy mieli w jego obrębie wszystko, czego potrzebują do codziennego życia. We wnętrzu tej kolorowej miejskiej dżungli znajdziemy sklepy, przedszkole, dwie szkoły, bibliotekę, siłownie oraz basen. Dla fanów gastronomii powstały tam nawet kawiarnie. Zaprojektowano je również tak, aby pomiędzy domami znalazły się spore przestrzenie publiczne – dziedzińce, place zabaw, obszary zieleni, fontanny, a nawet rzeźby. - Mieszkam w Comfort Town od roku i muszę ci powiedzieć, że to cudowne miejsce! - mówi mi Maryna Tkachenko, mieszkanka Kijowa. - Przez 18 lat mieszkałam w Borschagivka. Teraz, kiedy mam porównanie mogę śmiało powiedzieć, że kocham Comfort Town - dodaje.   Warto zwrócić również uwagę, że w przeciwieństwie do sowieckich bloków, które często były ciasnymi klitkami dla wielopokoleniowych rodzin, Comfort Town zostało zaprojektowane z myślą o nomen omen, komforcie lokatorów. Mieszkania są większe niż te budowane po 1950, mają takie „luksusy” jak salon i odrębne sypialnie. Niektórzy powiadają, albo to kochasz, albo nienawidzisz. Tak jest w przypadku Comfort Town. Dla jednych intensywność i różnorodność kolorów to zbyt duża awangarda, a taka „pasteloza”, kojarzy się częściej z tandetą. Inni natomiast, którzy nigdy wcześniej nie widzieli tej części Kijowa, zakochują się w niej od pierwszego wejrzenia. - trudno mi powiedzieć co inni myślą o takiej kolorystyce. Wiem natomiast jedno. Ci, którzy przeprowadzają się do Comfort Town, kochają to miejsce - mówi pani Svitlana, która wraz z mężem mieszka w tej barwnej kijowskiej dzielnicy.  -Wygląd to jednak nie wszystko. Przez to, że dzielnica powstała na terenie dawnej fabryki, okolica jest trochę zanieczyszczona - dodaje pani Svitlana.  Innym minusem, z którym muszą mierzyć się codziennie mieszkańcy Comfort Town jest duży rozmach osiedla, który daje się we znaki pieszym. Żeby opuścić teren osiedla muszą nadrabiać kilkaset metrów. Nic dziwnego, w końcu całość znajduje się na powierzchni ok. 40 hektarów. Nie pomaga to, że przestrzeń otoczono płotem, który miał sprawiać poczucie bezpieczeństwa. W rezultacie osiedle przypomina wielki, zamknięty gród."
Najnowszy numer TRAVELERA już w kioskach! Poznaj z bliska 25 wyjątkowych miejsc wyróżnionych w plebiscycie BEST OF THE WORLD 2022,https://www.national-geographic.pl/artykul/poznaj-z-bliska-5-wyjatkowych-miejsc-wyroznionych-w-plebiscycie-best-of-the-world-2022-national-geographic,Redakcja,['Ludzie'],"Z radością oddajemy w Wasze ręce pełną listę Hitów na 2022 rok. Została ona wybrana przez międzynarodowe jury spośród nominacji zgłoszonych przez każdą z lokalnych edycji Travelera, w tym naszą. Znalazło się na niej 25 miejsc w 5 kategoriach; kultura, przygoda, natura, dla rodziny i zrównoważony rozwój. W tej ostatniej wyróżniona została między innymi Łódź. Miasto, które jak pisze Wiktoria Michałkiewicz, jest piękne i majestatyczne jak jego ozdobne kamienice. Kulturalne jak intelektualiści i artyści, którzy się nim inspirują. Bywa też surowe i brutalnie szczere. Ale przede wszystkim jest innowacyjne i kreatywne. Łódź z całą pewnością jest jednym z najciekawszych polskich miast, dlatego koniecznie wybierzcie się do niej na weekend.  Na liście znalazło się też kilka innych zasłużonych europejskich miejsc, jak chociażby piękna włoska wyspa Procida uwieczniona w wielu filmach. A że leży blisko Neapolu, przy okazji można zwiedzić również to miasto. Albo wspaniała andaluzyjska Alhambra, wyjątkowe dzieło arabskiej architektury na naszym kontynencie, wreszcie Zagłębie Ruhry. Ten chyba najbardziej uprzemysłowiony region w Niemczech obecnie staje się zagłębiem kultury i sztuki. Na liście nie zabrakło też bardziej egzotycznych kierunków jak Palau, Kostaryka, Mozambik czy Namibia. Nieważne jednak, gdzie się wybierzemy, pamiętajmy, żeby pozostawić po sobie tylko dobre wspomnienia i co najwyżej ślady stóp na piasku. Wielu wspaniałych podróży w Nowym Roku, życzy redakcja Travelera."
Erupcje wulkanów mogły doprowadzić do upadku chińskich dynastii,https://www.national-geographic.pl/artykul/erupcje-wulkanow-mogly-doprowadzic-do-upadku-chinskich-dynastii,Unknown,"['Przyroda', 'Historia']","Erupcje wulkanów wpływają na życie nie tylko mieszkańców zagrożonych okolic. Dobrze pamiętamy, że po wybuchu Eyjafjallajökull na Islandii w 2010 r. niemal nad całą Europą wstrzymano ruch lotniczy. Chmury pyłów i sadzy to też większe ryzyko zachorowania na infekcje układu oddechowego. Według najnowszych badań erupcje wulkanów mogły również przyczynić się do upadku chińskich dynastii. Katastrofa klimatyczna to jeden z największych problemów współczesnej cywilizacji. Co prawda ludzie od lat borykają się z anomaliami pogodowymi, ale wcześniej dochodziło do nich w naturalny sposób. Naukowcy z Uniwersytetu Rutgersa za przykład podają erupcje wulkanów. Potężne wybuchy generują chmury, które na rok lub dwa częściowo blokują światło słoneczne. Taki powtarzający się scenariusz w Azji miał doprowadzać do klęski urodzaju. Wybuchające wulkany emitują do atmosfery miliony ton dwutlenku siarki. Powstałe w ten sposób chmury odbijają światło słoneczne, obniżając w ten sposób średnią temperaturę Ziemi. Skutki takiej anomalii to nie tylko przyspieszona degradacja gruntów rolnych, ale też śmieć zwierząt gospodarskich. – Jako pierwsi wykazaliśmy, że w ciągu ostatnich 2000 lat do upadków chińskich dynastii dochodziło częściej po erupcji wulkanów – komentuje Alan Robock, profesor biologii na Uniwersytecie Rutgersa i współautor badań. Podkreśla jednak, że zależności między tymi wydarzeniami są bardzo złożone. W czasie wojen i konfliktów dynastie są bardziej podatne na upadek. Klimat wpływał na uprawy, a głodni ludzie byli skłonni do kłótni. Tak zamyka się wulkaniczne koło.  Autorzy badań opublikowanych na łamach czasopisma „Communications Earth & Environment” przeanalizowali 156 erupcji, do których doszło w latach 1 – 1915. Zebrane dane porównali z informacjami o 68 chińskich dynastiach i ich działaniach wojennych w latach 850 – 1911. Oczywiście erupcje destabilizujące klimat nie były jedynym powodem kryzysów politycznych. Naukowcy wskazują również na słabe przywództwo, korupcję administracji oraz presję demograficzną. Erupcje odnotowane w XX i XXI wieku były mniejsze od tych z czasów cesarskich. Mimo to badacze sugerują, że wybuchy wulkaniczne mogły doprowadzić do wielkiej suszy i klęski głodowej w Sahelu. Wówczas 250 tys. ludzi zmarło, a 10 milionów było zmuszonych do ucieczki ze skrajnie zmarginalizowanego gospodarczo regionu. Przyszłe erupcje podobnie mają mieć silny wpływ na rolnictwo w niektórych najbardziej zaludnionych miejscach na świecie. Wulkany wielu turystom kojarzą się najczęściej z Islandią lub Włochami. Słusznie, bo tam gejzery nadal są aktywne i mogą stanowić realne zagrożenie dla mieszkańców. Nie wszyscy wiedzą jednak o tym, że w Polsce również nie brakuje wulkanów, a przynajmniej śladów po nich. To dlatego, że są wygasłe od milionów lat. Gdzie ich szukać? Na przykład w Krainie Wygasłych Wulkanów, w Górach Kaczawskich. Pozostałości po wybuchowej historii znajdziemy też między innymi w Gorcach, Beskidach czy Pieninach. Gwoli przypomnienia, Śnieżka nie jest wulkanem i nigdy nim nie była. Ze względu na ukształtowanie najwyższy szczyt Karkonoszy i Sudetów bywa błędnie porównywany właśnie do wygasłego wulkanu. Prawdą jest za to, że miliony lat temu lawę wystrzeliwały szczyty znane dziś jako Wilcza Góra, Ostrzyca Proboszowicka czy Czartowska Skała."
Ostateczny dowód na inteligencję owadów. Dwie pszczoły same odkręciły butelkę,https://www.national-geographic.pl/artykul/dwie-pszczoly-odkrecily-butelke-hitowe-wideo-stalo-sie-dowodem-na-inteligencje-owadow,Unknown,"['Przyroda', 'Odkrycia']","Film przedstawiający dwie pszczoły współpracujące przy otwieraniu butelki napoju gazowanego przyciągnął uwagę internautów z całego świata. Spora część widzów uznała nagranie za fałszywe, ale administratorzy kanału „Viral Hog"" na YouTubie, na którym pojawiło się wideo, twierdzą, że jest autentyczne.   Trwający zaledwie 10 sekund materiał został nakręcony 17 maja 2021 r. w São Paulo w Brazylii. „Nagrałam wideo podczas przerwy obiadowej w pracy. Od klienta dostałam napój gazowany, ale wkrótce pszczoły mi go ukradły” – pisze autorka nagrania. Na filmie widzimy, jak dwie pszczoły przesunęły i podniosły z grubsza już odkręconą zakrętkę, by dostać się do napoju. W nagraniu słychać, jak kobieta mówi po portugalsku: „Pszczoły połączyły siły, żeby ukraść mój napój”.  Wszyscy wiemy, jak ważna jest praca pszczół dla środowiska, naszego rolnictwa i światowej gospodarki. Wciąż jednak nie doceniamy innych umiejętności tych pracowitych owadów. W mediach popularnonaukowych pojawiło się wiele artykułów na temat doskonałego węchu pszczół, który pozwala im np. m.in. wykrywać COVID-19.   „Cóż za inteligencja istnieje w tak małym móżdżku?” – zapytał jeden z widzów pod nagraniem z São Paulo. W ostatnich latach nauka niejednokrotnie udowodniła, że rozmiar mózgu zwierzęcia to nie wszystko. Po pierwsze, małe zwierzęta mają znacznie mniejszą masę ciała, więc naturalnie ich mózgi także są mniejsze. Ponadto większe znaczenie dla zdolności poznawczych zwierzęcia ma złożoność połączeń między neuronami, a nie wielkość samego organu.   Mimo posiadania mózgu wielkości nasiona trawy – w przybliżeniu 0,0002 proc. wielkości ludzkiego mózgu – pszczoły okazały się zaskakująco inteligentne, co udowadniają liczne badania. Owady te mogą nie tylko uczyć się od siebie nawzajem i używać narzędzi, ale także potrafią liczyć i wykonywać podstawowe równania matematyczne.  Naukowo potwierdzone umiejętności pszczół nadal nie dają jasnej odpowiedzi, czy byłyby w stanie celowo współpracować, żeby odkręcić butelkę ze słodkim płynem. Możliwe, że tym razem pszczołom po prostu się poszczęściło.   Z drugiej strony natura może nas jeszcze zaskoczyć. W badaniach na trzmielach wytrenowano owady tak, by rzucały piłką do bramki, za co czekała je nagroda. W celu zdobyć gola owady musiały naśladować swoje ruchy i uczyć się na własnych błędach, co potrafiły zrobić z zadziwiającą łatwością. Możliwe więc, że pszczoły też nauczyły się, że za współpracę przy odkręcaniu butelki czeka je nagroda.  „Kiedyś takie umiejętności przypisywano tylko ludziom, potem naczelnym, następnie ssakom morskim, a później ptakom. Teraz zdajemy sobie sprawę, że wiele gatunków zwierząt jest w stanie zrozumieć, w jaki sposób dany przedmiot może zostać użyty do osiągnięcia celu” – pisali naukowcy w magazynie „Science” w 2017 r. Zaś nagranie z Brazylii – o ile nie jest sfabrykowane – tylko to potwierdza.  "
Masakra w Jonestown. Co się wydarzyło w Świątyni Ludu?,https://www.national-geographic.pl/artykul/apokalipsa-w-swiatyni-zaglady,Archiwum National-Geographic.pl,['Historia'],"Port Kaituma to polowe lotnisko w Gujanie. To tam 17 listopada 1978 r. wylądował kongresman Leo Ryan. Towarzyszyli mu reporterzy oraz asystenci i adwokaci ze sztabu. W sumie dziesięć osób. Celem wizyty miała być oddalona o kilka kilometrów plantacja Jonestown, niedawno utworzona kolonia wspólnoty Świątynia Ludu (People's Temple). Grupa licząca ponad tysiąc osób czuła się w USA uciskana, więc przeniosła się do Ameryki Południowej. Na jej czele stał wielebny Jim Jones, traktowany w społeczności jak guru. Ryan zdecydował się na podróż, ponieważ do jego biura w San Francisco zaczęli zgłaszać się ludzie, którzy uciekli ze wspólnoty i twierdzili, że życie ich oraz pozostawionych w sekcie rodzin jest zagrożone. To, co mówili, mocno kłóciło się z sielankowym obrazem, jaki roztaczała wokół siebie Świątynia Ludu. Ryan znany z zaangażowania w sprawy społeczne zebrał dziennikarzy i ruszył do Gujany. Pierwsze wrażenie nie było miłe. Już na lotnisku przywitały ich wrogie spojrzenia, a gdzieniegdzie w powietrzu świstały kamienie. Na miejsce wszyscy dotarli około godz. 18. Tam przywitał ich Jones zapewniając, że mają pełną swobodę. Mogą rozmawiać z kim chcą i pytać o cokolwiek. Po kilku godzinach zaczepiania ludzi przybysze byli nieco zdziwieni. Mieszkańcy plantacji zapewniali ich o swoim szczęściu i poczuciu spełnienia w Jonestown. Było w tym jednak coś nienaturalnego, twierdzili później. Dopiero wieczorem czar prysł. Podczas przyjęcia zorganizowanego na cześć kongresmana do operatora Charlesa Krause podszedł mężczyzna i nerwowo próbował mu wetknąć kartkę do kieszeni. Tak niefortunnie, że ta upadła na ziemię. Kiedy Krause ją podniósł, przeczytał wołanie o pomoc i prośbę, by kongresman pomógł pewnej rodzinie opuścić Jonestown. Następnego dnia, do czasu popołudniowego wywiadu z Jonesem, zebrało się już kilkanaście osób, które chciały wyjechać. Podczas rozmowy, która miała zostać wyemitowana w stacji NBC, padły niewygodne pytania. Dziennikarz pytał Jonesa o to, czy zabierał ludziom pieniądze, czy Jonestown otoczone było uzbrojonymi po zęby strażnikami, czy nieposłuszne dzieci rażono elektrowstrząsami, czy nad członkami Świątyni znęcano się psychicznie i fizycznie, a sam wielebny wymagał seksualnej uległości od kobiet we wspólnocie? Zarzuty, jak się później okazało zasadne, tak rozsierdziły Jonesa, że całej ekipie i nielojalnym członkom kazał się natychmiast wynosić. Ewakuacja na lotnisko przebiegała w bardzo napiętej atmosferze. Zaledwie kilka osób zdążyło wsiąść do samolotu, gdy na pas startowy wjechał traktor z doczepioną przyczepą. W Jonestown zginęło 909 osób. fot. Matthew Naythons/Gamma-Rapho via Getty Images Siedziała na niej grupa uzbrojonych mężczyzn. Bez ostrzeżenia otworzyli ogień, starając się wystrzelać wszystkich co do nogi. Tych, którzy dawali jakiekolwiek znaki życia, dobijano strzałem w głowę. Kongresman Ryan zginął na miejscu, a na jego ciele doliczono się później dwudziestu ran postrzałowych. Jones wiedział, że to koniec. Morderstwo przedstawiciela amerykańskiego narodu nie uszłoby mu płazem. Zginął jeszcze tej samej nocy wraz z 909 członkami Świątyni Ludu. Wszyscy popełnili zbiorowe samobójstwo. Masakra w Jonestown zapisała się w historii jako potencjalnie największe zbiorowe samobójstwo w historii.  Wśród ofiar było kilkaset dzieci. Rodzice truli najpierw najmłodszych, a następnie sami zażywali truciznę. Tak przynajmniej twierdzą Amerykanie. „Nie popełniamy zwykłego samobójstwa tylko rewolucyjne” – nawoływał Jones w ostatnich chwilach życia. Kim był człowiek, który potrafił porwać za sobą tłumy? Na pewno zręcznym manipulatorem. James Warren Jones urodził się w 1931 roku w Lynn w stanie Indiana, niedaleko Indianapolis. Był bliski święceń na kapłana kościoła metodystów. Nie doszło jednak do nich, bowiem szybko zraził się do duchownych zarzucając im hipokryzję. Nie mógł zrozumieć segregacji rasowej i dyskryminacyjnych podziałów, które były obecne także w kościele. Postanowił założyć własną wspólnotę. I tak w 1956 r., mając zaledwie 25 lat, powołał do życia Świątynię Ludu Kościoła Pełnej Ewangelii. Był to kościół otwarty dla wszystkich, bez względu na kolor skóry i status społeczny. Jones wraz z żoną zaadoptował piątkę kolorowych dzieci, tworząc model „tęczowej rodziny”. Szybko zyskał popularność i uznanie, a było to siedem lat przed historycznym przemówieniem Martina Luthera Kinga. W 1965 r. stuosobowa wspólnota przeniosła się do Redwood Valley w Kalifornii, a stamtąd do San Francisco, gdzie znacząco poszerzyła swe struktury. O jej pozycji świadczy fakt, że w szczytowym okresie popularności zrzeszała nawet 30 tys. członków, a jej budżet wynosił ponad 15 mln dolarów. Jones cieszył się uznaniem wielu polityków w USA, których sam popierał za pomocą głosów członków Świątyni. O sile jego elektoratu świadczyło to, że gdy ktoś chciał zorganizować demonstrację na ulicach, Jones mógł być na miejscu po kilkunastu minutach z setkami ludzi. Wielebny Jim Jones z żoną w roku 1974. fot. Bettmann/Contributor/Getty Images W 1975 r. pomógł George’owi Moscone pokonać rywala w wyborach na stanowisko burmistrza San Francisco. Po tym fakcie ofiarowano mu najpierw miejsce w Komisji Praw Człowieka w tym mieście, a gdy odmówił, uznając funkcję za zbyt niską, został przewodniczącym Urzędu Gospodarki Mieszkaniowej. Jones zapraszany był m.in. przez ubiegającego się o tytuł wiceprezydenta Waltera Mondale’a na pokład jego samolotu, odwiedzał gubernatora Kalifornii Jerry’ego Browna i innych polityków. Po poparciu udzielonym na wiecu Rosalynn Carter, małżonce prezydenta USA, jadł z nią obiad w Stanford Court Hotel. W jego dossier znajdowały się listy polecające od byłego wiceprezydenta USA Huberta Humphreya oraz ówczesnego ministra zdrowia J. Califano. Nie przypadkiem Jones został uznany przez „Time’a” za jednego ze 100 najbardziej wpływowych przywódców religijnych w Stanach Zjednoczonych. W owym czasie Świątynia Ludu nie była prowincjonalną sektą, jakich pełno w Ameryce. Liczono się z jej przywódcą i zabiegano o jego towarzystwo. Tym samym czujność opinii publicznej została uśpiona. W rzeczywistości Świątynia była typową sektą. Życie we wspólnocie nieustannie kontrolowano. Jej członków poddawano ciągłej inwigilacji i „praniu mózgu”. Za nieposłuszeństwo Jones nakazywał złożenie publicznej samokrytyki, a także wymierzał karę chłosty. Nieposłusznych poddawano nawet torturom. Najwięcej kontrowersji wzbudzał fakt, że dzieci nie miały żadnej taryfy ulgowej. Rażono je prądem karząc za to, że nie uśmiechnęły się w porę na widok wielebnego lub niepoprawnie wymawiały formułkę powitalną na jego cześć („Dzień dobry, ojcze, jaka radość widzieć ciebie”). Jones wszystkich bez wyjątku wykorzystywał do niewolniczej pracy. Co ciekawe, członkowie wspólnoty nie mieli własnych pieniędzy, bo wszystkie zarobki automatycznie przechodziły na rzecz Świątyni. Dopiero z czasem zaczęto wydzielać im kieszonkowe w wysokości pięciu dolarów tygodniowo. Jim Jones dla wyznawców był guru i bezwzględnym autorytetem moralnym. Jego megalomania pogłębiała się jednak z każdym rokiem. Uważał się za Mesjasza i otoczył się dwunastoma uczniami. „Jeśli widzisz we mnie przyjaciela, będę twoim przyjacielem, jeśli widzisz we mnie ojca, będę twoim ojcem, jeśli widzisz we mnie boga, będę twoim bogiem” – lubił powtarzać. Choć wielebny zakazał seksu pozamałżeńskiego wśród członków Świątyni, nie przeszkadzało mu to regularnie łamać ustanowione przez siebie prawo. Sypiał zarówno z kobietami, jak i mężczyznami, tłumacząc, że robi to tylko dla nich. Dzięki cielesnej bliskości mogli zmysłowo zbliżyć się do boga, twierdził. Z wiekiem zaczęły się u niego wzmagać także lęki przed obcymi. Zawsze byli jacyś „oni”, którzy spiskowali. Paranoję pogłębiały narkotyki, którymi się faszerował, choć nawet sobie wmawiał, że zażywa lekarstwa na uśmierzenie nerwów. Biorąc pod uwagę liczebność grupy, a także zwiększającą się represyjność wobec jej członków było tylko kwestią czasu, kiedy ludzie zaczną uciekać i dzielić się wrażeniami z pobytu. Wszelkie zarzuty wobec Jonesa traktowane były początkowo jako oszczerstwa i próby podważenia budowanego przez lata autorytetu wspólnoty. To dlatego materiał dowodowy zebrany przez dziennikarza Marshalla Kildua czekał na publikację rok. Żadna z gazet nie śmiała rzucić oskarżenia pod adresem wielebnego. 1 sierpnia 1977 roku zdecydował się na to dopiero „New West Magazine”. Dzięki szerokim kontaktom wielebny Jones wiedział o materiałach Kildua. Przez kilka miesięcy przygotowywał się więc do opuszczenia Ameryki. Kupił po okazyjnej cenie kawałek dżungli w Gujanie i tam zamierzał z grupą wyznawców założyć plantację. Nowa osada została zresztą nazwana na jego cześć – Jonestown. Pierwszy tysiąc wyznawców przeniósł się od razu, kolejni mieli dołączać z czasem. Co ciekawe, Jones opuścił San Francisco na 6 godzin przed ukazaniem się kompromitującego tekstu Kildua. W Stanach oczywiście wybuchł skandal. Ludzie szybko zaczęli się odwracać od Jonesa, a jego ucieczka tylko potwierdzała nie do końca czyste sumienie. Kolejny rok spędzony w Gujanie wcale nie poprawił sytuacji grupy. Zamiast rozkwitać wspólnota zaczęła wegetować. Wszystko należało posiać samemu, a karczowana dżungla niechętnie oddawała ziemię, która szybko zarastała. Zaczął się zwyczajny głód i niedostatek. Dostawy z USA trafiały tylko do Jonesa i jego najbliższych ludzi. Wielebny zaczął oskarżać członków Świątyni o nieposłuszeństwo i uleganie prymitywnym instynktom. Z pewnością łatwo było mu to mówić z pełnym żołądkiem. Jones lubował się także w długich przemówieniach. Tradycją stały się tzw. białe noce, w trakcie których zwoływał wszystkich osadników i przemawiał do nich do późnych godzin nocnych. Straszył ich prześladowaniami w Ameryce, zapewniając, że tylko Jonestown daje prawdziwe schronienie. Bezwzględny zakaz korespondencji sprawiał, że ludzie w to wierzyli. Bywały nawet przypadki, gdy rozdawano ludziom sok, twierdząc, że to trucizna. W ten sposób Jones chciał się przekonać, czy członkowie Świątyni są mu oddani. Za posłuszeństwo obiecywał zbawienie i życie wieczne w lepszym świecie. Tak oto wyglądało życie w Świątyni Ludu, kiedy nieoczekiwanie swoją wizytę zapowiedział kongresman Leo Ryan. Początkowo Jones nie chciał słyszeć o żadnej wizycie, dał się jednak przekonać prawnikom, którzy twierdzili, że jeśli dobrze to rozegra, ma szansę się wybielić. Stało się jednak inaczej. 18 listopada 1978 r. amerykańskiego polityka i jego czterech towarzyszy zamordowano. Wielu innych członków jego ekipy zostało poważnie rannych. Ewakuacja ciał ofiar masakry w Jonestown. fot. Matthew Naythons/Contributor/Getty Images Zaraz po powrocie zabójców do obozu rozległa się syrena alarmowa. Jones wezwał wszystkich na pilne zebranie. Wmawiał ludziom, że to koniec i czas przejść do innego wymiaru. W wielkich beczkach wniesiono cyjanek, do którego ustawiła się kolejka. Ludzie zażywali go doustnie lub wstrzykiwali, po czym odchodzili na bok i czekali na śmierć. Dorośli truli najpierw dzieci, później siebie. „Umierajcie z godnością!” – krzyczał przez megafon Jones do ludzi, którymi wstrząsały konwulsje. Ostatnie minuty Świątyni Ludu jak i strzelanina na lotnisku w Porcie Kaituma zostały zresztą zarejestrowanie na taśmie filmowej. Zginęło 909 wyznawców. Jones został znaleziony z raną postrzałową głowy. Nie wiadomo czy zastrzelił się sam, czy zrobił to ktoś inny. Co się stało z resztą? Szacuje się, że w tym czasie w Gujanie mogło przebywać nawet 1200 członków Świątyni Ludu. Spora część z nich (m.in. dzieci Jonesa) przebywała wówczas w Georgetown na zawodach sportowych. Niektórzy uciekli do dżungli. Na policję zgłosiło się w sumie 167 osób, które twierdziły, że mieszkały w Jonestown. Choć od tego czasu minęło ponad 35 lat, nadal wiele pytań pozostaje bez odpowiedzi."
Jaki jest idealny dźwięk budzika? Naukowcy znają odpowiedź,https://www.national-geographic.pl/artykul/jaki-jest-idealny-dzwiek-budzika-naukowcy-znaja-odpowiedz-220325030354,Unknown,"['Nauka', 'Ludzie']","Godzina szósta lub siódma rano. Budzi nas dźwięk alarmu. Niezależnie od tego, czy to nasza ulubiona piosenka, czy standardowy budzik dostępny w każdym telefonie, po pewnym czasie ten dźwięk staje się jednym z najbardziej znienawidzonych utworów na świecie. Wstajemy szybko z łóżka, żeby czym prędzej wyłączyć tę piekielną melodię. Cisza... To oznacza, że musimy już szykować się do pracy. Jesteśmy zmęczeni i rozdrażnieni (cześć i chwała porannym optymistom!). A co jeśli powiemy Wam, że te poranki mogą wyglądać inaczej? Już w starożytności niektórzy uczeni doskonale zdawali sobie z uzdrawiającej mocy muzyki. Pitagoras miał zawsze zaczynać swój dzień od śpiewu. Uważał, że odpowiednia melodia oczyszcza naszą psychikę, poprawia samopoczucie i daje nam energię na cały dzień. Najnowsze badania udowadniają, że miał rację. Odpowiednie przebudzenie się jest kluczowe w kontekście całego dnia. To, w jaki sposób wstaniemy ma wpływ na nasze zdolności poznawcze i sprawność umysłu. Na pewno nie raz zadawaliśmy sobie pytanie „przecież spałem 7-8 godzin. Dlaczego o 15 jestem już bardzo zmęczony?”. Odpowiedź na to kryje się właśnie za niewłaściwą pobudką. Na początku należy wyjaśnić sam proces przebudzania. Najprościej mówiąc, jest to szereg złożonych procesów biologicznych, które mają za zadanie przejść z fazy snu do fazy czuwania. Badania wykazały, że aktywność przepływu krwi w mózgu jest dużo mniejsza po przebudzeniu niż przed zapadnięciem w sen. Naukowcy twierdzą, że przejście w stan czuwania może być wspomagane przez pewne mechanizmy, które pobudzają redystrybucję przepływu krwi. To między innymi niektóre dźwięki i melodie. Badacze zwracają uwagę na to, że ważnym czynnikiem, który wpływa na fazę czuwania jest faza snu, z której się przebudzamy. Jeśli pobudka następuje po fazie lekkiego snu, szansa na to, że będziemy zdezorientowani rano, jest mniejsza. W tym też przypadku, alarm oddziałuje na nas dużo mocniej niż jeśli jesteśmy w fazie głębokiego snu. Badacze ustalili również, że skuteczność budzika zależy również od wieku. Najgłośniejszych dźwięków do przebudzenia potrzebują najmłodsi. Osoby starsze potrzebują alarmu nawet o 20 decybeli głośniejszego. Pozostaje pytanie, jaki ma to być rodzaj dźwięku? W najnowszych badaniach autorzy wzięli na tapet cechy muzyki. Naukowcy doszli do wniosku, że najlepsze alarmy dźwiękowe, które w poprawny sposób nas budzą mają melodię o częstotliwości 500 Hz lub mają wysokość oktawy pięciokreślnej (C5). To nie wszystko. Badacze stwierdzili, że melodię, które mają prostą rytmikę i które potrafimy później zanucić, powodują mniejsze zmęczenie u osób, które ich używają. Inne badania wykazały, że pozytywny wpływ na fazę czuwania mają również utwory, które bardzo dobrze znamy i jednocześnie je lubimy."
Misją ratunkową w jaskini Tham Luang żył cały świat. Dokument „Na ratunek” pokazuje jej kulisy,https://www.national-geographic.pl/artykul/misja-ratunkowa-w-jaskini-tham-luang-zyl-caly-swiat-dokument-na-ratunek-pokazuje-jej-kulisy,Unknown,['Ludzie'],"Millennium Docs Against Gravity to największy festiwal filmów dokumentalnych w Polsce, odbywający się jednocześnie w 8 miastach: Warszawie, Wrocławiu, Gdyni, Katowicach, Poznaniu, Bydgoszczy, Lublinie i Łodzi. Po dwuletniej przerwie spowodowanej pandemią wydarzenie wraca do tradycyjnych majowych dat. Część kinowa 19. edycji festiwalu filmowego rozpoczyna się 13 maja i potrwa ponad tydzień do 22 maja. Od 24 maja do 5 czerwca odbędzie się część online na stronie mdag.pl. Podczas tegorocznej edycji festiwalu Millennium Docs Against Gravity będzie pokazywanych 5 filmów National Geographic: W 2018 r. niemal cały świat śledził wydarzenia w Tajlandii, gdzie w jaskini Tham Luang grupa 12 małoletnich piłkarzy razem z trenerem przez 10 dni czekała na tytułowy ratunek. Młodzi sportowcy najpierw się zgubili, a następnie wyjście na zewnątrz uniemożliwił im deszcz. Po intensywnych opadach jaskinia została zalana. Na pomoc ruszyli nurkowie z Royal Thai Navy SEALs i US Air Force Special Tactics. Zdobywcy Oscara® E. Chai Vasarhelyi i Jimmy Chin trzymają widzów w napięciu, pokazując kulisy głośnej misji ratunkowej. W dokumencie wykorzystano niepublikowane wcześniej materiały i ekskluzywne wywiady. Różnej jakości nagrania, realizowane na różnych sprzętach, nadaję filmowi dynamiki oraz uwypuklają autentyczność. Widz ma wrażenie, jakby na bieżąco śledził akcję. Z tą różnicą, że pierwszy raz widzimy więcej, niż do tej pory w telewizji czy w Internecie. Film „Na ratunek” przedstawia historię głównie z perspektywy nurków, bohaterów misji, którzy nie doczekali się jeszcze takiej platformy w mediach. Po sukcesie akcji ratunkowej oczy świata zwróciły się na ewakuowanych z jaskini chłopców. A co działo się w głowach nurków? Jak przygotowywali się do przeprowadzenia jednej z największych tego typu misji w historii? Cichą, choć niebezpieczną, bohaterką filmu jest sama jaskinia Tham Luang. Z dokumentu dowiadujemy się więcej o jej geologii, skomplikowanym układzie korytarzy i towarzyszącym im mitach."
Od reklamy dewelopera do symbolu American Dream. Historia słynnego znaku Hollywood,https://www.national-geographic.pl/artykul/od-reklamy-dewelopera-do-symbolu-american-dream-historia-slynnego-znaku-hollywood,Unknown,"['Historia', 'Ludzie']","Pojechać do Los Angeles i nie uwiecznić na zdjęciu słynnego napisu Hollywood, to trochę tak jakby spędzić weekend w Nowym Jorku i nie zobaczyć Statuy Wolności. Kultowy symbol uwielbiają nie tylko turyści, ale też sławni rezydenci Miasta Aniołów. Kiedy w 2010 r. pojawiły się plany zburzenia Hollywood Sign i wybudowania na jego miejscu osiedla luksusowych willi, grupa gwiazd w tym Tom Hanks, Arnold Schwarzenegger i Steven Spielberg zebrała ponad 12 milionów dolarów na wykupienie terenu od spółki. I tak jedna z największych atrakcji Los Angeles znów stała się bezpieczna. Prawie. Jej największym zagrożeniem od lat niezmiennie są wandale, którym najwyraźniej zależy na tym, aby cały świat podziwiał ich żarty. Słynny napis już dwukrotnie (w 1976 oraz w sylwestra 2016/2017) został zamieniony w Hollyweed. Hollywood Sign nie od zawsze kojarzył się z luksusem i amerykańskim przemysłem filmowym. Warto zacząć od tego, że pierwotnie napis brzmiał zupełnie inaczej. Po odsłonięciu w 1923 r. Mierzące po 9 metrów białe litery układały się w słowo Hollywodland. Nie było to jednak jeszcze bezpośrednie nawiązane do świętującej coraz większe sukcesy wytwórni filmowej, a do powstającego w okolicy osiedla mieszkaniowego. Gigantyczny napis w rzeczywistości reklamował inwestycję dewelopera i po 1,5 roku miał zostać rozebrany. Tymczasem za 2 lata instalacja będzie obchodziła swoje setne urodziny. W międzyczasie o filmach powstających w Hollywood zaczęło być coraz głośniej na całym świecie. To właśnie w Los Angeles świętowano premiery kolejnych produkcji, a górujący nad miastem napis przestał być kojarzony tylko wystawnymi posiadłościami na wzgórzach. Przełom lat 20. i 30. ubiegłego wieku przyniósł prawdziwą rewolucję w kinie – dźwięk. Wielu artystów scenicznych potraktowało to jako szansę dla siebie. Do Los Angeles przybyły więc tysiące młodych ludzi. Większości z nich nie udało się spełnić marzenia o bycia gwiazdą filmową, a za uosobienie ciemnej strony Hollywood do dziś uważa się młodziutką aktorkę Peg Entwistle. W 1932 r. kobieta zamieszkała u swojego wujka w Beachwood Drive.  Choć wcześniej występowała między innymi na Broadwayu, w Hollywood nie udało jej się zrobić kariery. Przez całe lato czekała na rolę, jednak telefon od reżysera nigdy nie zadzwonił. 18 września Peg wyszła z domu pod pretekstem spotkania ze znajomymi. W rzeczywistości udała się jednak pod znak Hollywood, który wtedy nie kojarzył się jej już nadzieją, a z porażką i odrzuceniem. 24-letnia artystka popełniła samobójstwo, skacząc z litery H. Kalifornijska prasa z miejsca okrzyknęła ją dziewczyną ze znaku Hollywood. Miejska legenda głosi, że dzień po jej śmierci Peg miała otrzymać propozycję zagrania głównej roli w sztuce o kobiecie, która odebrała sobie życie. Czas nie szczędził napisu Hollywood. W latach 70. lokalne władze uznały, że znak wymaga całkowitej przebudowy. Inwestycję wyceniono na ćwierć miliona dolarów. Pierwotnie środki miały zostać zebrane podczas charytatywnego koncertu Fleetwood Mac, jednak mieszkańcy zablokowali wydarzenie. Z pomocą przyszedł Hugh Hefner. W 1978 r. zorganizował w swojej rezydencji licytację, podczas której sławy mogły wykupić poszczególne litery tworzące Hollywood. I tak muzyk Alice Cooper został nieoficjalnym właścicielem litery O, a Andy Williams ufundował W."
Archeologowie odnaleźli najstarsze szczątki tajemniczych praludzi - denisowian,https://www.national-geographic.pl/artykul/archeologowie-odnalezli-najstarsze-szczatki-tajemniczych-praludzi-denisowian,Unknown,"['Odkrycia', 'Ludzie']","Po raz pierwszy szczątki zostały odkryte w 2008 r. w Jaskini Denisowej, w górach Ałtaj na Syberii. Znaleziono wówczas kość palca oraz kilka zębów należących do przedstawicieli tej grupy ludzi. Naukowcy uznali, że należą do członka grupy hominidów, która wymarła ok. 50 tysięcy lat temu. Ówczesne badania wykazały, że denisowianie przypominali neandertalczyków, ale niektóre ich cechy wskazują, że byli podobni do współczesnego człowieka. Analiza DNA sugerowała, że były co najmniej dwie odrębne grupy denisowian. Ich geny krzyżowały się z przodkami homo sapiens i neandertalczykami. Zamieszkiwali tereny Azji kontynentalnej oraz wyspy Azji Południowo-Wschodniej i Oceanii. 
Do tej pory badacze odkryli tylko 6 skamieniałości denisowian. Pięć z nich zostało znalezionych w Jaskini Denisowej, a jeden w jaskini w Chinach. Teraz archeologowie odnaleźli kolejne trzy fragmenty kości naszych praprzodków. Na podstawie przeprowadzonych badań naukowcy oszacowali, że mają nawet 200 tysięcy lat, dzięki czemu stali się najstarszymi denisowianami, jakich kiedykolwiek znaleziono. Eksperci porównywali ślady białek z wcześniejszymi znaleziskami denisowian. Oprócz skamieniałości wykopano także kilka kamiennych przedmiotów, które tym samym są pierwszymi odkrytymi artefaktami związanymi z tymi ludźmi. Wcześniejsze szczątki sugerowały wiek na okres około 122 000 a 194 000 lat. 
W toku prac wykopano 3791 skrawków kości. Naukowcy musieli przeanalizować je wszystkie, żeby zidentyfikować, które należą do denisowian. Stwierdzono, że spośród wszystkich tylko 5 należało do człowieka. 4 z nich zawierały odpowiednią ilość DNA, żeby móc określić do kogo należały. Okazało się, że 3 do denisowian i jedna do neandertalczyka.

-Jesteśmy niezwykle podekscytowani zidentyfikowaniem trzech nowych kości denisowian. - powiedziała w rozmowie z Live Science autorka badań, Katerina Douka, archeolożka z Uniwersytetu Wiedeńskiego. - Przeszukując jaskinie, skupiliśmy się na tych warstwach, w których nigdy wcześniej nie odnaleziono żadnych innych ludzkich skamielin i jak widać, nasza strategia zadziałała. - dodaje. 

Nowe odkrycia ujawniają również, w jakich warunkach żyli Denisowianie. Okazuje się, że zamieszkiwali tereny wśród liściastych lasów i otwartych stepów. W jaskini znaleziono również szczątki zmasakrowanych i spalonych zwierząt, co może świadczyć o tym, co jedli praludzie. Były to między innymi jelenie, gazele, konie, żubry i nosorożce włochate.

- Wnioskujemy, że denisowianie, byli bardzo dobrze przystosowani do swojego środowiska i wykorzystywali wszelkie dostępne zasoby, żeby przetrwać - twierdzi Douka."
Według najnowszych badań weganie są dużo bardziej skłonni do otwartych związków niż mięsożercy,https://www.national-geographic.pl/artykul/wedlug-najnowszych-badan-weganie-sa-duzo-bardziej-sklonni-do-otwartych-zwiazkow-niz-miesozercy-220218033657,Unknown,"['Ludzie', 'Nauka']","Za najnowsze badania odpowiada aplikacja randkowa Veggly, która przeznaczona jest dla wegan i wegetarian. W celu sprawdzenia preferencji miłosnych swoich użytkowników, administratorzy wykorzystali dane ponad 600 tysięcy użytkowników z okresu ostatnich trzech lat. Analizowano wybory pod kątem relacji przyjacielskich, miłosnych oraz seksualnych. Okazuje się, że nawet o 60% więcej wegan i wegetarian niż mięsożerców jest gotowych na to, żeby wejść w otwarty lub poliamoryczny związek. 73,4% wszystkich użytkowników aplikacji wciąż jednak preferuje monogamiczne i stałe relacje. 56% wegan i wegetarian nie miałoby problemu z jednorazową randką, która zakończyłaby się w łóżku. Prawie 34% użytkowników Veggly jest zainteresowanych otwartym, poligamicznym związkiem. Dane porównano z badaniami kanadyjskich seksuologów, które zostały opublikowane na łamach magazynu ""The Journal of Sex Research"". Okazuje się, że tylko 20% mięsożerców chce zaangażować się w otwarty związek. – Naszym zdaniem wyniki tych badań są niezwykle interesujące. To ciekawe, że weganie chętniej decydują się na otwarte relacje. Teraz warto zastanowić się nad tym, dlaczego tak się dzieje – mówi Alex Felipelli, założyciel aplikacji Veggly. Psychologowie zwracają uwagę na to, że taki trend może wynikać ze stylu życia wegan. – Weganie i wegetarianie to osoby, które z różnych przyczyn podjęły decyzję o tym, żeby nie jeść mięsa. To często staje się jednym z głównych fundamentów ich wartości. Jeżeli spotkają się dwie osoby o podobnych poglądach i życiowych zasadach, dużo łatwiej jest im nawiązać relacje – mówi Jo Hemmings, psycholożka, która zajmuje się związkami. – Wbrew pozorom przejście na weganizm lub wegetarianizm to często spore wyzwanie. Te osoby stają się bardziej pewne siebie i są gotowe podejmować odważniejsze decyzje, na przykład jeśli chodzi o rodzaj związku. To dlatego, że już raz udało im się „oderwać” od pewnej normy, jaką wciąż jest jedzenie mięsa – dodaje Hemmings. Psycholożka uważa, że weganie i wegetarianie mogą być również dużo częściej niż mięsożercy otwarci na eksperymenty w łóżku. Co ciekawe, według magazynu ""Journal of Sex Research"" zainteresowanie niemonogamicznymi związkami stale rośnie. Okazuje się, że w ciągu ostatnich 10 lat ilość wyszukiwanych fraz w Google, które dotyczyły otwartych związków, stale się zwiększała. Inne badania z kolei pokazały, że obecnie przynajmniej jeden na pięciu mieszkańców Stanów Zjednoczonych „w jakimś stopniu” co najmniej raz w życiu zaangażował się w relacje niemonogamiczną. Badacze przyznają jednak, że dokładne zbadanie seksualności ogółu społeczeństwa jest naprawdę trudnym wyzwaniem. Wynika to z faktu, że ludzie często wstydzą się rozmawiać o seksie oraz o swoich fantazjach i potrzebach. Dodatkowym problemem jest również kwestia aksjologiczna oraz to, czym dla człowieka jest „norma”. Obecnie na rynku dostępnych jest szereg aplikacji, które umożliwiają poznawanie ludzi przez internet i randkowanie. W dzisiejszych czasach coraz rzadziej to dziwi, a coraz więcej osób w ten sposób poznaje swoich partnerów, a czasem po prostu przyjaciół. Jedną z takich aplikacji jest właśnie Veggly. Jest jednak jeden warunek, który trzeba spełnić przed rejestracją i założeniem nowego konta. Trzeba być weganinem lub wegetarianinem. Jest to bowiem portal dla osób, które szukają osób o tym samym stylu odżywiania się. Serwis powstał w 2017 roku."
To może być najstarszy odcisk stopy praczłowieka,https://www.national-geographic.pl/artykul/to-moze-byc-najstarszy-odcisk-stopy-praczlowieka-211013125308,Unknown,"['Odkrycia', 'Nauka']","Wykopywane kości liczą setki tysięcy lat, co utrudnia ich analizę i przypisanie do jednego z gatunków ludzkich. Jak się okazuje, równie cennymi źródłami mogą być też… ślady pozostawione przez pierwszych ludzi na piasku. Pochodzenie i ewolucja człowieka nadal wzbudzają niemałe wątpliwości w gronie naukowców. O ile ustalono już, że pierwsi ludzie pojawili się w Afryce, o tyle kierunki ich dalszych wędrówek i to, jak wyglądali, nie jest do końca pewne. Każde kolejne odkrycie archeologiczne przybliża nas do poznania historii naszych przodków, choć tym razem powtórna analiza badaczy postawiła jeszcze więcej znaków zapytania. W 2017 r. zespół naukowców przeanalizował ponad 50 odcisków stóp znalezionych na plaży Trachilos na Krecie. Wówczas ocenili, że ślady liczą około 5,7 mln lat i najprawdopodobniej należą do przedstawiciela hominini – plemienia ssaków z rodziny człowiekowatych. Opublikowane w tym roku badania wskazują jednak na to, że odciski mogły być zostawione nawet 6,05 miliona lat temu. Jako że najstarsze zapisy kopalne mówiące o Homo sapiens pochodzą dopiero sprzed 300 tys. lat, ślady z Krety mogą należeć do znacznie starszego gatunku. Naukowcy wskazują na Graecopithecus freybergi – potencjalnie najstarszego przodka współczesnych ludzi. Nie wszyscy naukowcy zgadzają się jednak z tym, że ślady zostawił starożytny przedstawiciel hominini. Stopy starożytnych homininów różniły się w zależności od tego, czy poruszali się po drzewach, czy chodzili w pozycji wyprostowanej. Analiza odcisków z Krety miała pomóc w ustaleniu, na jakim etapie znajdowali się ówcześni praludzie. – Interpretacja była kontrowersyjna i dokonano kilku błędów – przekonują autorzy najnowszych badań – Ślady odnalezione na plaży Trachilos mogą należeć do naczelnego nie-hominina z dodatkowym paluchem. Te argumenty nie wykluczają jednak tezy dotyczącej G. freybergi. Liczące ponad 6 milionów lat ślady odnaleziono na terenie dzisiejszej Krety, nie Afryki, co wzbudza kolejne pytania o miejsce ewolucji pierwszych homininów. – Pomimo licznych publikacji sugerujących, że pierwsi ludzie pochodzili z Afryki, istnieją dowody na wcześniejsze ewolucje w Eurazji – czytamy na łamach Scientific Reports."
Skąd wziął się Szatan? Powszechne przekonanie nie ma poparcia w Biblii,https://www.national-geographic.pl/artykul/skad-wzial-sie-szatan-sily-nieczyste-w-religiach,Unknown,['Ludzie'],"Diabeł ma wiele imion. Występuje między innymi jako Szatan, Belzebub czy Lucyfer. Wierni i nie tylko często zadają sobie pytanie, skąd na świecie wzięły się tzw. siły nieczyste, a więc i diabeł? Historia złego ducha jest bardzo długa i sięga początków wyznań religijnych. Już pierwsi wyznawcy zaratusztrianizmu wierzyli, że Ormazd – najwyższe bóstwo – stworzyło dwóch braci: dobrego Spenta Mainyu i Ahrimana, jego zupełne przeciwieństwo. – W starożytności ludzie założyli, że to demoniczna siła odpowiada za zło. Byli przekonani, że dobry bóg nie może robić złych rzeczy – tłumaczy Abner Weiss, psycholog i rabin w synagodze Westwood Village w Los Angeles. W judaizmie diabeł nigdy nie był personifikowany jako źródło zła, które było równie potężne, co Bóg. Najsłynniejszy demon z hebrajskich pism pojawia się w Księdze Hioba. Zły duch pyta Stwórcę, czy pewien zamożny człowiek dalej będzie Go wychwalał po utracie całego dobrobytu. Mężczyzna traci więc rodzinę i bogactwo. Religioznawcy podkreślają jednak, że w tej historii zły duch nie jest tak samo silny, jak Bóg. Szatan został uznany przez część żydowskich sekt, które powstały mniej więcej w czasach, kiedy narodził się Jezus. W kabale – mistyczno-filozoficznym – odłamie judaizmu do dziś mówi się o jasnej i ciemnej stronie. Ta pierwsza jest jednak zdecydowanie potężniejsza. W Biblii Szatan odgrywa dość istotną rolę. Nagle pojawia się w ewangelii jako kusiciel Jezusa, choć wcześniej jego obecność nie została w żaden sposób wytłumaczona. Wielu wiernych twierdzi, że Szatan to tak naprawdę upadły anioł, który zbuntował się przeciwko Bogu. Jak zauważa jednak Jerry Walls, profesor filozofii na Uniwersytecie Houston Baptist, to wydarzenie nie zostało tak naprawdę opisane w Piśmie Świętym. Mimo to chrześcijańscy teologowie doszli do wniosku, że skoro wszystko to, co stworzył Bóg, było dobre, to szatan najpierw też musiał być dobry. – Jedyną rzeczą, która sama może się zepsuć, jest wolna istota – zauważa Walls.  W zależności od różnych interpretacji, W Biblii znajdują się też inne odniesienia do Szatana. Miał nim być między innymi wąż z Edenu, który skusił Ewę. Nie zostało to jednak napisane wprost. Koran naucza, że zło zrodziło się w momencie, kiedy Szajtan (nazywany również Iblisem) odmówił pokłonu Adamowi na rozkaz Allaha. Za swoje nieposłuszeństwo został wyrzucony z Nieba, a następnie przysiągł, że w zemście spędzi wieczność, próbując kusić ludzi do czynienia zła. W ostatnim kazaniu prorok Mahomet ostrzegał muzułmanów przed Szajtanem, mówiąc, żeby się go strzegli, ponieważ chce odwrócić ich od czczenia Allaha.  Według Islamu umiejętność rozróżnienia dobra i zła jest istotną częścią ludzkiej natury. Większość muzułmanów nie wierzy jednak, że ma absolutną wolną wolę, ponieważ Allah może w każdej chwili interweniować w ich życie."
Podróż życia zająca polarnego. Zwierzę pokonało rekordowy dystans. Miesiąc później zmarło,https://www.national-geographic.pl/artykul/podroz-zycia-zajaca-polarnego-zwierze-pokonalo-rekordowy-dystans-miesiac-pozniej-zmarlo,Unknown,"['Odkrycia', 'Przyroda']","Zając polarny (Lepus arctisus) jest gatunkiem ssaka z rodziny zającowatych. Występuje głównie w tundrowych regionach Grenlandii, północnej części Kanady i na Alasce.  Kiedy pora roku się zmienia, zając dobrze przystosowuje się do środowiska. Wraz z pierwszymi opadami śniegu zmienia futro na białe. Przez resztę roku jest niebiesko-szary. Jego środowiskiem naturalnym są polarne i górzyste siedliska. Zające polarne to małe, 4-kilogramowe stworzenia, które często padają ofiarą lisów i wilków. Naukowcy postanowili sprawdzić, w jaki sposób te zwierzęta się przemieszczają. O najnowszym odkryciu poinformowano na łamach czasopisma naukowego ""Ecology"". W 2019 roku ekolog Dominique Berteaux z kanadyjskiego Université du Québec à Rimouski wraz ze współpracownikami, postanowili zbadać trasy zajęcy polarnych. W tym celu schwytali 25 dzikich osobników, które żyły na północnym obszarze Wyspy Ellesmere’a i założyli im specjalne obroże z nadajnikami satelitarnymi.  Naukowcy przyznają, że sami nie spodziewali się, że odkryją coś tak niezwykłego. Samica, którą nazwano BBYY, pokonała aż 388 kilometrów w 49 dni. - To najdłuższy dystans, jaki kiedykolwiek zarejestrowano wśród wszystkich zającowatych - przekonują uczeni. Na tej mapie dokładnie widać trasę, którą przemierzyła samica zająca polarnego.  Ten niebywały „maraton” rozpoczął się w w okolicy osady Alert w połowie września 2021 roku. Samica zająca wędrowała na południowy zachód wyspy, przez płaskowyż, aż dotarła do jeziora Hazen. BBYY przeszła jeszcze kilkaset metrów dalej, a następnie wróciła i ostatecznie zatrzymała się nieopodal północno-wschodniej krawędzi jeziora. Ekolodzy przyznają, że obszar ten charakteryzuje się szczególnie łagodną pogodą oraz jest wyjątkowo bogaty w roślinność. - Fakt, że tak małe zwierzę, przemierzało średnio ok. 8 kilometrów dziennie w ekstremalnych warunkach jest naprawdę zdumiewający - komentował prof. Joel Berger, ekolog z Colorado State University w Fort Collins. Zespół Berteauxa zaobserwował również, że nie tylko BBYY udała się w długą podróż. Spośród 25 z osobników, aż 20 pokonało dystans od 113 km do 310 km.  Uczeni zaznaczają jednak, że tak długa wędrówka jest dla zająca polarnego ogromnym wyzwaniem. Musi balansować pomiędzy poszukiwaniem pożywienia, a tym, żeby samemu nie stać się ofiarą innych drapieżników."
RPA: kraj o trzech stolicach,https://www.national-geographic.pl/artykul/rpa-kraj-o-trzech-stolicach,Unknown,['Historia'],"RPA posiada trzy stolice, z których każda jest siedzibą innej gałęzi władzy: Pretoria to siedziba prezydenta i rządu (władzy wykonawczej), Kapsztad to miasto w którym mieści się parlament (czyli władza ustawodawcza) a Bloemfontein jest miejscem w którym urzęduje władza sądownicza i gdzie mieści się Naczelny Sąd Odwoławczy RPA. Jakby tego było mało, Sąd Konstytucyjny RPA, który jest najwyższym sądem w kraju, znajduje się w Johannesburgu, który jednak nie posiada statusu stolicy. Parlament Republiki Południowej Afryki w Kapsztadzie (getty images) Taki stan rzeczy jest efektem Drugiej wojny burskiej (1899-1902). Parlament nowej, zjednoczonej Unii Południowej Afryki powstałej w 1910 roku, miał rezydować na Przylądku Dobrej Nadziei (w Kapsztadzie), część biurokratyczna rządu miała mieć swoją siedzibę w starej stolicy Republiki Transwalu (w Pretorii), a władza sądownicza miała zostać umiejscowiona w Bloemfontein, stolicy drugiej republiki burskiej, Wolnego Państwa Orańskiego. Ten układ obowiązuje do dziś, choć wraz z utworzeniem Trybunału Konstytucyjnego, tak naprawdę rzeczywistą stolicą sądownictwa RPA jest Johannesburg. Siedziba Prezydenta Republiki Południowej Afryki w Pretorii 
(creative commons)"
Gdzie zaczęła się Czarna Śmierć? Naukowcy odkryli miejsca pochodzenia szczepu dżumy. Jest tam do dziś,https://www.national-geographic.pl/artykul/gdzie-zaczela-sie-czarna-smierc-naukowcy-odkryli-miejsca-pochodzenia-szczepu-dzumy-jest-tam-do-dzis-220617013337,Unknown,"['Odkrycia', 'Nauka']","W 2020 r. nagła pandemia koronawirusa wywołała panikę na całym świecie. Szczęśliwe dwa lata później wracamy do upragnionej normalności. W większości krajów nie obowiązują już pandemiczne obostrzenia. Choć COVID-19 nadal zabija, można powiedzieć, że obszedł się z ludzkością dość łagodnie, jeśli porównamy go na przykład z Czarną Śmiercią. Pandemia dżumy dymieniczej przeszła w XIV w. przez Azję, Europę i Afrykę Północną. Czarna Śmierć doprowadziła do śmieci milionów ludzi. Szacunki wahają się od 75 milionów do nawet 200. Wśród objawów dżumy dymieniczej wyróżniano: Leczący chorych na dżumę (tzw. doktorzy plagi) nosili charakterystyczne ptasie maski. / fot. Bildagentur-online/Getty Images Dżuma dotarła do krajów położonych nad Morzem Śródziemnym w 1347 r. na statkach przewożących towary ze Złotej Ordy – historycznego państwa mongolskiego. Choroba wywoływana przez bakterię Yersinia pestis rozprzestrzeniała się głównie przez pchły szczurów. Jednym z ognisk choroby była Wenecja. Motyw masek doktorów plagi do dziś jest wykorzystywany na weneckim festiwalu karnawałowym. Pandemia trwała aż do XIX w. Jej początki od dawna są przedmiotem dyskusji naukowców. Jedna z najpopularniejszych teorii mówi, że choroba dotarła do Europy z Chin. Ostatnie odkrycia archeologów i genetyków wskazują jednak na inny kraj. Z badań wynika, że pandemia dżumy prawdopodobnie miała swój początek na terenie dzisiejszego Kirgistanu. Pierwszym tropem były nagrobki w pobliżu jeziora Issyk Kul. Inskrypcje mówią, że nieznana choroba spustoszyła lokalną społeczność w latach 1338–1339. W ramach międzynarodowych badań naukowcy przeanalizowali DNA znalezionych ludzkich szczątek. Dla uzupełnienia zebrali również dane historyczne i archeologiczne z dwóch miejsc, w których pojawiało się słowo „zaraza” – w języku syryjskim „mawtānā”. Już pierwsze wyniki potwierdziły ich przypuszczenia. U pochowanych w 1338 r. wykryto bakterie Yersinia pestis. Pełna analiza genomu bakterii wykazała, że była  ona bezpośrednim przodkiem szczepu, który osiem lat później spowodował Czarną Śmierć w Europie. Ta pandemia była odpowiedzialna za śmierć połowy ówczesnej populacji na kontynencie. – Znaleźliśmy nie tylko przodka Czarnej Śmierci, ale także przodka większości szczepów dżumy, które krążą obecnie na świecie – powiedział prof. Johannes Krause z Instytutu Antropologii Ewolucyjnej im. Maxa Plancka w Lipsku, cytowany przez „The Guardian”. Naukowcy odkryli również, że najbliższy żyjący krewny śmiercionośnego szczepu przetrwał u gryzoni zamieszkujących ten sam region wokół gór Tian Shan. Jedną z metod leczenia dżumy było upuszczanie krwi. / fot. DE AGOSTINI PICTURE LIBRARY/Getty Images"
#JestTyleDoOdkrycia. Kanał National Geographic razem ze swoimi widzami tworzy mapę inspirujących miejsc [CZĘŚĆ 3],https://www.national-geographic.pl/artykul/jesttyledoodkrycia-kanal-national-geographic-razem-ze-swoimi-widzami-tworzy-mape-inspirujacych-miejsc-czesc-3,Unknown,['Historia'],"Kraków, ul. Bendyktyńska 37 Opactwo benedyktynów w Tyńcu również z kościołem św. Piotra i św. Pawła - jest to miejsce położone w południowo-zachodniej części Krakowa. Jest to jedno z najstarszych funkcjonujacych klasztorów w Polsce. Ono zostało zbudowane na wapiennym Wzgórzu Klasztornym nad Wisłą w 1044 r. Najprawdopodbniej fundatorem był Kazimierz I Odnowiciel. W całym kompleksie klasztoru znajdują się takie zabytki jak: Kościół klasztorny, czyli trójnawowa świątywnia z gotyckim prezbiterium oraz z barokową nawą główną. We wnętrzu znajdują się: rokokowy ołtarz główny wykonany z czarnego marmuru, ukazujący Świętą Trójcę oraz apostołów, którego autorem był Franciszek Placidi. Wykonana w późnym okresie baroku ambona o kształcie łodzi, utrzymana w czarno złotej tonacji autorstwa Franciszka Józefa Mangdolta. Z kolei w drugim prezbiterium znajduje się stalle z XVII wieku, ozdobione motywami życia świętych m.in. Św. Benedykta.  Goleszów Pierwszy, drewniany kościół ewangelicki powstał w Goleszowie w 1785 roku, ale już na początku XIX wieku udało się ukończyć budowę murowanego. Był on potem rozbudowany o wieżę, a po trzęsieniu ziemi, jakie nawiedziło te okolice w 1858 roku został całkowicie przebudowany. Ciekawym rozdziałem w historii kościoła jest wizyta ekipy filmowej w 1968 roku. Stanisław Różewicz kręcił tu ""Samotność we dwoje"", a wśród obsady znaleźli się Mieczysław Voit, Barbara Horawianka i Ignacy Gogolewski. Za zdjęcia odpowiedzialny był Stanisław Loth, wywodzący się z rodziny hugenockich uchodźców z Lotaryngii. Scenariusz (autorstwa Stanisława i Tadeusza Różewiczów - ten drugi związany po wojnie z Gliwicami, pochowany na cmentarzu ewangelickim przy kościele Wang w Karpaczu) oparto o historię z opowiadania „Straszny czwartek w domu pastora"" Karola Ludwika Konińskiego, dziś mało znanego, choć jednego z ciekawszych pisarzy międzywojnia, którego zainteresowania obejmowały m.in. sens wiary w Boga w obliczu wojny i przyczyny zła.  Tworków, ul. Parkowa W dużej, zadbanej, śląskiej wsi Tworków znajdziemy imponujące ruiny pałacu. Pierwotnie był to zamek, w XVI wieku przebudowany na rezydencję pałacową. Obiekt często zmieniał właścicieli, a ostatnim była rodzina von Saurma-Jeltsch. Oni dokonali w drugiej połowie XIX wieku gruntownej przebudowy w stylu neorenesansowym. Kres świetności obiektu nastąpił po pożarze w styczniu 1931 roku. W 1945 roku płonął po raz drugi. Ostatnio teren pałacu został uporządkowany i wreszcie można go zwiedzać. Dużą atrakcją są piękne widoki z dobrze zachowanej wieży, skąd dobrze widać całe założenie, krajobraz doliny Odry, wzniesienia towarzyszące przemysłowym okolicom aglomeracji rybnickiej, a nieco dalej - Beskidy i Sudety.  Łopienka Magiczne miejsce, piękny kościółek w środku lasu z słynącym cudami obrazem Matki Bożej z Dzieciątkiem, w niej również słynny Bieszczadzki Chrystus.  Wystarczy wejść na stronę akcji, wybrać przycisk „Dodaj swoje odkrycie” i podać niezbędne informacje. Następnie w kilku zdaniach opisać „swoje"" miejsce, podać jego lokalizację, dodać co najmniej 1 zdjęcie miejsca lub video i gotowe!"
Polowanie na kometę spoza świata. Misja Comet Interceptor została zatwierdzona do realizacji,https://www.national-geographic.pl/artykul/polowanie-na-komete-spoza-swiata-misja-comet-interceptor-zostala-zatwierdzona-do-realizacji-220613031654,Unknown,['Kosmos'],"Sonda Comet Interceptor będzie przypominała matrioszkę. Jeden duży statek kosmiczny będzie przewoził dodatkowe dwie sondy, które po doleceniu do jądra komety, odłączą się. Potem będą okrążały przybysza spoza Układu Słonecznego, tworząc jego trójwymiarowy profil. Ale zanim to nastąpi, sonda zostanie umieszczona w punkcie L2, czyli oddalonym o 1,5 mln kilometrów punkcie stabilności grawitacyjnej. Tym samym, w którym operuje Kosmiczny Teleskop Jamesa Webba. Tam zaczeka na kometę, która dopiero wleci do Układu Słonecznego. Może również badać innego międzygwiezdnego intruza, jak Oumuamua. To obiekt, który niespodziewanie przeleciał obok Słońca w 2017 roku. Badanie takiego ciała niebieskiego może dać szansę na zrozumienie, w jaki sposób obiekty podobne do komet powstają i ewoluują w innych układach gwiezdnych. – Kometa na swojej pierwszej orbicie wokół Słońca zawierałaby nieprzetworzoną materię z zarania Układu Słonecznego – wyjaśnia Michael Küppers, planetolog związany z ESA. Michael Küppers pracował przy misji Rosetta. Aktualnie jest jednym z głównych naukowców odpowiedzialnych za Comet Interceptor. – Badanie takiego obiektu i pobieranie próbek tej materii pomoże nam zrozumieć nie tylko same komety. Pomoże nam także dowiedzieć się więcej o tym, jak Układ Słoneczny formował się i ewoluował w czasie – mówi uczony. – Comet Interceptor opiera się na przełomowych odkryciach naszych wizjonerskich misji Giotto i Rosetta. One przesunęły wiedzę o tym typie ciał niebieskich na nowy, wyższy poziom – mówi Günther Hasinger, dyrektor naukowy ESA.  – Dzięki temu europejscy naukowcy będą w czołówce badań kometarnych, a ESA będzie liderem w tej ekscytującej dziedzinie – dodaje. Misja została zatwierdzona przez ESA podczas posiedzenia komitetu programu naukowego agencji 8 czerwca 2022 roku. Całością kieruje ESA przy wsparciu Japońskiej Agencji Kosmicznej (JAXA). Jest to tzw. misja F, czyli „fast”, w trakcie której budowa sondy trwa zaledwie około ośmiu lat. Właśnie ze względu na tempo prac, do takiej misji zapraszani są tylko naukowcy o udokumentowanym i cenionym dorobku. A jednym z głównych naukowców misji Comet Interceptor jest Polka, szefowa jednej z trzech polskich stacji radioteleskopu LOFAR. To zarazem badaczka związana z inną ważną misją, czyli z sondą JUICE, która w przyszłym roku rozpocznie swoją podróż w kierunku Jowisza. Mowa o dr hab. Hannie Rothkaehl z Centrum Badań Kosmicznych PAN. Jest ona tzw. priciple investigator (główną badaczką) dużego instrumentu zwanego Dust-Field-Plasma (DFP). Prof. Rothkaehl kieruje międzynarodową grupą ponad 100 badaczy, mających opracować wyjątkowo złożone urządzenie. Składać się ono będzie z pięciu instrumentów umieszonych na dwóch sondach. Po raz pierwszy w historii naszej współpracy z ESA polski naukowiec objął tak ważną i szanowaną funkcję. –  Wykonywany przez nas przyrząd składa się z instrumentów diagnozujących pole magnetyczne, elektryczne i właściwości plazmy pyłowej. A także z modułów centralnego komputera i systemów zasilania, które są umieszczone na statku macierzystym i małym satelicie. To naprawdę ogrom pracy. Ale jeśli się uda, dokonamy trójwymiarowej diagnostyki i zbadamy procesy fizyczne zachodzące na powierzchni komety i w jej otoczeniu. Te dane zapewnią nam także lepsze zrozumienie procesu powstania Układu Słonecznego – mówi prof. Hanna Rothkaehl. – Nasze urządzenie jest skomplikowane ponieważ mierzy różne aspekty otoczenia komety. Jak wskazuje nazwa, Dust-Field-Plasma skupia się na pyle, polu i plazmie. Niezbędne są do tego sensory, które w istocie stanowią osobne instrumenty, które jednak trzeba złączyć we wspólnym sercu urządzenia, jakim jest główny komputer instrumentu. Dopiero wszystkie dane zebrane i przeanalizowane wspólnie dadzą pełny, wielopunktowy obraz wielofazowego jonowo-pyłowego otoczenia komety. A także jego interakcji z środowiskiem kosmicznym, w szczególności ze Słońcem – mówi inż. Jędrzej Baran, instrument manager przyrządu DFP. Dodaje, iż nie tylko sama misja jest nowatorska w swoich założeniach, ale także przyjęty przez ESA sposób jej implementacji. – To pierwsza misja klasy F, czyli „fast” i proszę mi uwierzyć, jej harmonogram jest niesamowicie napięty. CBK PAN stoi przed trudnym zadaniem dostarczenia w pełni sprawnego, skomplikowanego instrumentu kosmicznego w połowę czasu, jaki się na to przeważnie przeznacza. Właśnie udało nam się przejść tzw. mission adoption, czyli jak dotąd wysiłki konsorcjum DFP opłaciły się przynosząc mały sukces. Ale jeszcze bardzo dużo intensywnej pracy przed nami – twierdzi inżynier."
Naukowcy zasilali prosty komputer fotosyntetyzującymi sinicami. Działał przez pół roku!,https://www.national-geographic.pl/artykul/naukowcy-zasilali-prosty-komputer-fotosyntetyzujacymi-sinicami-dzialal-przez-pol-roku-220516123738,Unknown,['Nauka'],"Stwierdzenie, że komputery są wszędzie, stało się truizmem. Już nie tylko w laptopach i telefonach, ale również lodówkach, pralkach, samochodach, czujnikach biometrycznych, zegarkach, implantach czy zabawkach znajdują się mikrokontrolery. Są to bardzo proste mikrokomputery, składające się z pojedynczego układu scalonego. Sterują różnego typu urządzeniami elektronicznymi, często należącymi do tzw. internetu rzeczy (IoT). Lodówka wyświetlająca nam przepisy czy opaska fitnessowa to modne gadżety ułatwiające życie. Jednak rzadko zdajemy sobie sprawę z ekologicznych konsekwencji ich rosnącej popularności. Już w tej chwili internet rzeczy tworzą miliardy urządzeń. W 2035 r. ma być ich na całej planecie ponad biliard. By działały, muszą zostać wyposażone w baterie litowo-jonowe, które będą zapewniać im zasilanie. Ich produkcja jest jednak bardzo kosztowna ekologicznie. Naukowcy od dekad poszukują nowych, czystych ekologicznie źródeł zasilania. Wielkie nadzieje wiąże się z pozyskiwaniem energii słonecznej. Jednak dla małych urządzeń, które pracują w odległych i trudno dostępnych miejscach, nawet ona może nie być dobrym rozwiązaniem. Ogniwo fotowoltaiczne zapewni urządzeniu energię w dzień, jednak nie w nocy. Jeśli ma działać przez cały czas, musi zostać dodatkowo wyposażone w baterię, która będzie przechowywała wytworzony za dnia prąd. To zwiększa ciężar i koszt urządzenia. Inżynierowie z Uniwersytetu Cambridge testują więc inne rozwiązanie. W najnowszym numerze czasopisma naukowego „Energy&Environmental Science” opublikowali pracę, w której opisują, jak zasilili prosty mikroprocesor baterią z sinicami. Co istotne, ich komputer wykonywał proste operacje przez ponad pół roku. I nie potrzebował do tego żadnego innego źródła zasilania. Badacze zaprzęgli do pracy sinice z rodzaju Synechocystis. To proste, jednokomórkowe organizmy, które należą do prokariotów. Prokarioty istnieją na Ziemi od 2,6 mld lat. Nie mają jądra komórkowego ani organelli, takich jak mitochondria czy aparat Golgiego. Jednak niektóre z nich wykazują zdolność fotosyntezy. Wykorzystują światło słoneczne i dwutlenek węgla, by produkować energię i tlen. Naukowcy zbudowali bioogniwo, które zawierało anodę z aluminium i kolonię sinic. Miało wielkość baterii AA i było testowane w zwykłym świetle w laboratorium. W takich warunkach sinice produkowały cztery mikrowaty prądu na centymetr kwadratowy. To niewiele. Jednak biogenerator działał również w nocy, gdy światło było wyłączane. Sinice produkowały wówczas energię, korzystając ze zgromadzonych wcześniej w komórkach zapasów. Cztery mikrowaty wystarczyły, by biobateria zasilała mikroprocesor. Był to Arm Cortex M0+, często stosowany w mikrokontrolerach. Naukowcy zaprogramowali go tak, by wykonywał proste dodawania. Działał przez 45 minut, potem na kwadrans się wyłączał. Następnie cykl rozpoczynał się od początku. – Myśleliśmy, że ten mikrokomputer będzie działał najwyżej kilka tygodni – mówi biochemik Paolo Bombelli, jeden z autorów pracy. – Jednak on chodził i chodził – dodaje. Jak się okazało, zasilanie z alg umożliwiło pracę prostego komputera przez ponad sześć miesięcy."
Piramida Słońca ma ponad 1800 lat i jest wielką niewiadomą. Co archeolodzy mówią o jej przeznaczeniu?,https://www.national-geographic.pl/artykul/piramida-slonca-ma-ponad-1800-lat-i-jest-wielka-niewiadoma-co-archeolodzy-mowia-o-jej-przeznaczeniu-220329025636,Unknown,"['Odkrycia', 'Historia']","Piramida Słońca została wybudowana około 100 roku n.e. – mniej więcej w tym samym czasie co położona niedaleko Piramida Księżyca i Świątynia Pierzastego Węża. To jedna z największych tego typu konstrukcji na półkuli zachodniej. Jest to również trzecia co do wielkości piramida na świecie. Mierzy 66 m wysokości, a wymiary jej podstawy to 220 na 230 m. Piramida Słońca góruje nad stanowiskiem archeologicznym w Teotihuacán od wschodniej strony Alei Zmarłych. Do jej budowy wykorzystano 765 tys. metrów sześciennych materiałów, w tym tezontle – porowatej skały wulkanicznej. Po zachodniej stronie piramidy znajduje się 248 nierównych schodów prowadzących na szczyt konstrukcji. Piramida prawdopodobnie powstała na innej budowli. Nie wiadomo jednak, czym ta budowla była. Niewiele wiemy też o ludziach, którzy zbudowali Teotihuacán. Naukowcy nie znaleźli potwierdzonego miejsca ich pochówku. Układ miasta może sugerować hierarchiczną strukturę społeczności. Nazwa stolicy imperium została nadana przez Azteków kilkaset lat po jego upadku i oznacza miejsce narodzin bogów. Mieszkańcy Teotihuacán posługiwali się wieloma językami, przez co badacze mają trudności ze wskazaniem dominującego. Jakie przeznaczenie miała Piramida Słońca? To również pozostaje zagadką. Grabieże na przestrzeni lat ograniczyły ilość materiałów dostępnych do badań. Część archeologów przypuszcza, że na szczycie konstrukcji znajdowała się kiedyś świątynia. W latach 70. XX wieku badacze odkryli system jaskini i tuneli pod piramidą. Prace archeologiczne w Teotihuacán trwają do dziś. W 2011 r. archeolodzy odnaleźli skrytkę, w której znajdowały się między innymi fragmenty glinianych naczyń, kawałki obsydianu i kości zwierząt. Dwa lata później środowisko historyków i eksploratorów zelektryzowała wiadomość o odkryciu podobizny Huehueteotla, bóstwa czczonego w cywilizacjach mezoamerykańskich. 
Piramidę Słońca, tak jak i sąsiednie konstrukcje, warto oglądać o zachodzie słońca. Wtedy wyglądają najpiękniej. / fot. Randy Faris / Getty Images Antropolodzy z Arizona State University ustalili, że robotnicy używali lokalnej jednostki miary: 83 cm dopowiadały średniej odległości między splotem słonecznym a koniuszkami palców wyciągniętej ręki. Piramida Słońca ma cztery boki, a każdy z nich mierzy około 260 jednostek, co odpowiada 260-dniowemu kalendarzowi używanemu przez ludność Teotihuacan do celów rytualnych. Wspomniane wcześniej kości zwierząt mają być kolejnymi dowodami na rytualne przeznaczenie Piramidy Słońca. Piramida Słońca przez kilka stuleci była w centrum regionu. Spotkał ją jednak brutalny koniec. Między 500 a 600 rokiem n. e. miasto Teotihuacan zaczęło podupadać. W ramach rytualnego zakończenia budowla została spalona. 
Piramida Słońca to jedna z największych atrakcji turystycznych w Meksyku. I to dosłownie. / fot. Nils Axel Braathen / Getty Images"
Rosyjski sąd zakazuje Facebooka i Instagrama. Meta została uznana za medium „ekstremistyczne”,https://www.national-geographic.pl/artykul/rosyjski-sad-zakazuje-facebooka-i-instagrama-zostaly-uznane-za-media-ekstremistyczne-220322034422,Unknown,['Ludzie'],"Od 24 lutego trwa pełnoskalowa inwazja wojsk rosyjskich na Ukrainę. Rosjanie dopuszczają się ludobójstwa, mordują cywilów oraz niszczą szpitale, szkoły i teatry. Od pierwszych dni wojny demokratyczny świat pomaga Ukrainie, jak tylko może. Próby powstrzymania Kremla odbywają się również w internecie poprzez szereg sankcji. Jak widać, Rosjanie nie zostawiają tego bez odpowiedzi. 4 marca marca rosyjski państwowy regulator mediów i internetu Roskomnadzor zablokował Facebooka i Instagrama. Aplikacje te są częścią amerykańskiego konglomeratu technologicznego Meta. Warto zaznaczyć, że wniosek nie dotyczył aplikacji WhatsApp, która również do niego należy. Wcześniej firma Marka Zuckerberga nałożyła restrykcja na rosyjskie media. Zablokowała profile między innymi agencji RIA Nowosti, państwowemu kanałowi telewizyjnemu Zwiezda i portalom informacyjnym Lenta.ru i Gazeta.ru. Na ten ruch Facebook odpowiedział w dość nieoczekiwany sposób. Firma Zuckerberga chwilowo zmieniła swoje zasady dotyczące publikacji komentarzy. Chodzi o to, że osoby, które korzystają z Facebooka i Instagrama między innymi z Ukrainy, Polski i Rosji, mogły nawoływać do przemocy i nienawiści wobec rosyjskich żołnierzy lub nawet życzyć Putinowi lub Łukaszence śmierci, ale tylko w postach dotyczących wojny. Rosyjski prezydent zapowiedział, że zamierza uznać amerykańską firmę za „organizację ekstremistyczną”. Roskomnadzor skierował wniosek do sądu w tej sprawie. Rosjanie twierdzą, że media społecznościowe firmy Marka Zuckerberga są „skrajnie rusofobiczne i zezwalają na publikowanie informacji, które nawołują do przemocy wobec obywateli Rosji”. W poniedziałek 21 marca moskiewski sąd wydał wyrok, w którym uznał, że Meta to „medium ekstremistyczne”. Warto zaznaczyć, że oprócz firmy Zuckerberga, Rosjanie ograniczyli również działalność Twittera. Władze tego kraju próbują, jak najbardziej odciąć swoich obywateli od dostępu do informacji innych niż państwowa propaganda. Dotychczas ocenzurowano już wiele niezależnych mediów państwowych oraz zagranicznych, między innymi stację BBC News. Co więcej, na początku marca rosyjski parlament uchwalił ustawę, która zakłada, że każdy kto rozpowszechnia „fałszywe” z punktu widzenia Kremla informacje o wojnie, zostanie pozbawiony wolności nawet na 15 lat. Przypomnijmy, że wojna w Ukrainie, którą wypowiedziała Rosja, jest w tym kraju nazywana „specjalna operacja wojskowa”. W ubiegłym tygodniu Meta przywróciła dotychczasową politykę i przekazała, że nie zezwala na wzywanie do zabijania. Przedstawiciele firmy dodali również, że ich decyzji nigdy nie można było interpretować, jako akceptacja wobec jakichkolwiek aktów przemocy wobec Rosjan."
Po wymarciu człowieka to zdziczałe zwierzęta domowe opanują Ziemię. Które gatunki poradzą sobie najlepiej?,https://www.national-geographic.pl/artykul/po-wymarciu-czlowieka-to-zdziczale-zwierzeta-domowe-opanuja-ziemie-ktore-gatunki-poradza-sobie-najlepiej,Wojciech Mikołuszko,"['Ludzie', 'Przyroda']","Łączna biomasa udomowionych ssaków – na którą składają się głównie krowy i świnie – osiąga 60 proc. wszystkich żyjących przedstawicieli tej grupy. Jeśli do tego dodamy zsumowaną masę ludzi, która stanowi 36 proc. masy ssaków, to na dzikie gatunki z tej grupy pozostaje marne 4 proc. Podobnie rzecz się ma z ptakami. 70 proc. ich obecnej biomasy przypada na drób, głównie kurczaki. Dzikie gatunki stanowią tylko 30 proc. masy wszystkich żyjących ptaków. Tak przynajmniej wyliczył zespół prof. Rona Milo z Weizmann Institute of Science w Izraelu. Bezwzględne dane liczbowe potwierdzają te wnioski. Szacuje się, że obecnie Ziemię zamieszkuje 19,5 mld kurczaków, 1,4 mld krów, 980 mln świń, 470 mln psów oraz 373 mln kotów. Do tego trzeba dodać konie, krowy, owce, kozy czy nawet pszczoły miodne. A także zwierzęta, które, choć nie zostały udomowione, to ściśle związały swoje życie z człowiekiem. Są to choćby myszy domowe, szczury, wróble czy bociany białe. Gdyby ludzkość wyginęła nagle w wyniku jakiejś globalnej epidemii, to gigantyczna przewaga liczebna zwierząt domowych i związanych z człowiekiem dałaby im pierwszeństwo w opanowywaniu opustoszałej po nas Ziemi. Z drugiej strony niektóre wersje genów, jakie pod wpływem człowieka znalazły się w ich komórkach, mogłyby im to utrudnić. Krótkie nogi, duże otłuszczenie, oklapłe uszy czy łagodny charakter nie ułatwiłyby walki o byt w naprawdę dzikiej przyrodzie. Z kolei szybki przyrost masy czy wszystkożerność mogłyby okazać się przydatne. Ewolucja się nie cofa, lecz serwuje nowe mutacje. Widać to, gdy pojawiają się zdziczałe zwierzęta domowe. Zdarzyło się już wielokrotnie na wyspach, porzuconych farmach czy w strefach ewakuacji ludzi po rozmaitych katastrofach. To dobry prognostyk tego, jak mogłyby sobie takie zwierzęta poradzić na Ziemi pozbawionej ludzi. A wnioski bywają zaskakujące. Jesienią 2019 r. stado krów uciekło rolnikowi ze wsi Jakubowskie na Podlasiu. Trzymał on zwierzęta od wiosny na pastwisku, czasem tylko dowożąc im pokarm. Krowy miały niewielki kontakt z człowiekiem. Gdy właściciel postanowił zagnać je do obory jesienią, zwiały na sam jego widok. Nikt nie spodziewał się, że samodzielnie przetrwają całą zimę. Tymczasem nie tylko świetnie sobie poradziły, ale jeszcze się rozmnożyły. Rozwinął się też u nich silny instynkt stadny. Na widok człowieka dorosłe krowy chowały młode do środka, a same ustawiały się dookoła. W takim układzie uciekały do lasu. Prawdopodobnie kluczem do udanego zdziczenia było to, że należały do mięsnej rasy limousine. Nie wymagały więc codziennego dojenia i nie cierpiały z powodu nadmiaru mleka. Gdyby należały do najpopularniejszej dziś w Polsce rasy holsztyńsko-fryzyjskiej, nie przeżyłyby zimy. Te krowy – o charakterystycznym czarno-białym umaszczeniu – rocznie dają od 5,5 do 11 tys. litrów mleka. Od bardziej pierwotnej rasy czerwonej polskiej można uzyskać tylko do 3 tys. litrów rocznie. Gdyby człowiek nagle zniknął, większość krów, niedojona, zapadłaby na bolesne zapalenie wymion. Nieliczne, które przetrwałyby tę chorobę, musiałyby się zmierzyć ze stadami drapieżników. Powolne krowy ras mlecznych wymarłyby bezpotomnie. Z atakami drapieżników poradzić by sobie mogły dwie linie ewolucyjne. Jedna to małe, chude i szybkie niskomleczne rasy pierwotne. Ich siłą byłaby wytrzymałość i zdolność do ucieczki. Z czasem z tych ras mógłby się wykształcić gatunek niedużego, ale szybkiego i wytrzymałego bydła. Zbliżony wielkością do dzisiejszej sarny tworzyłby małe rodzinne grupy, których główną metodą obrony przed drapieżnikami byłaby sprawna ucieczka. Zniknięcie ludzi mogłyby też przeżyć duże rasy mięsne bydła typu limousine. Geny szybkiego przyrostu masy, preferowane w doborze sztucznym, dałyby im przewagę w starciu z drapieżcami. Krowy tworzyłyby duże stada, które na widok agresorów ustawiałyby się wkoło, spychając młode do środka. W obronie przydawałyby im się duże rogi, więc z czasem ewolucja sprzyjałaby zwiększaniu ich rozmiarów. Tak by powstał drugi gatunek dzikiego bydła: powolny, ale ogromny, przewyższający wielkością żubry i tury, do tego agresywny i uzbrojony w potężne rogi. Zdziczały pies / Getty Images Większość psów można zaliczyć do szeroko pojętej kategorii kundli. Badania zespołu prof. Wiesława Bogdanowicza z Muzeum i Instytutu Zoologii PAN w Warszawie wykazały, że ta grupa psów tworzy coś w rodzaju superrasy, lepiej radzącej sobie samodzielnie od przedstawicieli jakiejkolwiek rasy wyhodowanej przez człowieka. Mają lepszy węch, sprawniejsze układy rozrodczy i odpornościowy. Potrafią też samodzielnie wyszukiwać pokarm, żywić się resztkami, nie tylko świeżym mięsem, ale też padliną, odchodami, owocami, nawet gnijącymi. Gdyby więc człowiek nagle zniknął z powierzchni Ziemi, rasowe psy szybko by wymarły. Świat zaczęłyby podbijać wszędobylskie kundle. Szybko jednak musiałyby się zmierzyć z wilkami. Pies bowiem to udomowiony wilk. Badania genetyczne wskazują, że początki tego procesu sięgają między 27 a 40 tys. lat wstecz. Psy i wilki wciąż łączą silne więzy genetyczne. Wilki traktują psy albo jako rywali na swoim terytorium, których należy zagryźć, albo jak partnerów do rozrodu. Badania z 2018 r. wykazały, że aż 62 proc. eurazjatyckich wilków nosi w sobie fragmenty DNA psów. W świecie po wymarciu ludzi wilki, wreszcie wolne od prześladowań, gwałtownie zwiększyłyby swoją liczebność. Kundle z kolei zmuszone zostałyby do poszukiwania pożywienia w dziczy. Część z nich zostałaby zjedzona przez wilki. Pozostałe krzyżowałyby się z nimi na dużą skalę. W efekcie powstałby psowilk. Miałby nieco mniejsze rozmiary niż dzisiejsze wilki, bardziej zróżnicowane umaszczenie i większe możliwości żywieniowe – dietę mięsną, z upolowanych ofiar, uzupełniałby odchodami i dzikimi owocami. Struktura watahy psowilków stałaby się też bardziej elastyczna, co utrudniałoby potencjalnym ofiarom – jeleniom, sarnom, dzikim krowom czy koniom – przewidywanie ich aktualnej strategii myśliwskiej. W strefie umiarkowanej i borealnej psowilki stałyby się najbardziej skutecznym drapieżnikiem w świecie po wymarciu ludzi. Zdziczałe świnie / Rodger Mallison/Fort Worth Star-Telegram/Tribune News Service via Getty Images Po katastrofie w Fukushimie w 2011 r. władze Japonii nakazały ewakuację ponad 100 tys. osób w promieniu ponad 20 km. Ok. 300 km kw. tego obszaru to były tereny rolne i miejskie. Z opuszczonych farm wydostało się tam na wolność blisko 30 tys. świń. Jednocześnie na opustoszałych terenach gwałtownie wzrosła liczebność dzików. To pozwoliło na nieskrępowany kontakt obu gatunków. W dziejach cywilizacji to nie był jakiś wyjątkowy przypadek. Świnie zostały udomowione 8–8,5 tys. lat temu na Bliskim Wschodzie. Stamtąd wraz z rolnikami powędrowały do Europy. Rolnicy z północy do swoich stad świń chętnie dołączali dziki. Ok. 4 tys. lat temu trzoda chlewna stała się krzyżówką obu tych gatunków. Nic więc dziwnego, że i na opuszczonych przez ludzi terenach wokół Fukushimy doszło do wymiany genetycznej między świniami i dzikami. Efekty tego zbadała grupa japońskich naukowców, którzy spodziewali się, że świńskie geny przyniosą korzyści dzikom. Odkryli jednak, że mieszańce stanowiły ledwie 16 proc. populacji, a świńskie geny stanowiły u nich tylko 8 proc. całego DNA. Badacze doszli więc do wniosku, że cechy świń nie pomagały dzikom w przetrwaniu. Ich zdaniem hybrydy stopniowo wymierają. To zaś oznacza, że po zniknięciu ludzkości świnie prawdopodobnie też szybko by się skrzyżowały z dzikami. Mieszańce nie radziłyby sobie jednak ze sprawnym wyszukiwaniem pokarmu w dzikiej przyrodzie i z obroną przed drapieżnikami. Z czasem by więc zniknęły, a na planecie pozostałyby już tylko dziki. Zdziczały kogut / Getty Images Pierwszym zwierzęciem, jakie przyciąga uwagę turystów na hawajskiej wyspie Kauai, są kury. Widać je na parkingach, trawnikach, ulicach, plażach i w lesie. Nikt ich nie pilnuje, nikt się nimi nie zajmuje. Świetnie radzą sobie całkowicie same. Podobnie jak wszystkie kury na świecie, także i te z Kauai pochodzą od żyjącego w dżunglach południowej Azji kura bankiwa. Udomowienie nastąpiło prawdopodobnie około 8 tys. lat temu. Stamtąd kury rozpowszechniły się na cały świat. Większość dzisiejszych kur jest całkowicie zależna od człowieka. Osiągają rozmiary dwukrotnie większe od swego dzikiego przodka. Często utraciły, i tak pierwotnie nieduże, zdolności latania. Mają proporcjonalnie mniejsze mózgi. Potrafią składać jaja niemal codziennie, ale często tracą potrzebę ich wysiadywania. Te, które około tysiąca lat temu Polinezyjczycy przywieźli na Kauai, bardziej przypominały pierwotne kury bankiwa. Po odkryciu wyspy w 1778 r. przez kapitana Jamesa Cooka skrzyżowały się one z rasami europejskimi. Doszło do tego ponownie m.in. po huraganach z 1982 i 1992 r., które wywiały kurczaki z podwórek do lasów. Zdziczałe kury Kauai zachowały wiele pierwotnych genów, ale dopływ DNA udomowionych kur przyniósł im korzyści. Geny szybkiego wzrostu i reprodukcji pozwalają im szybko odbudować populację po kryzysach. Natomiast cechy dzikie – mniejsze rozmiary ciała, rzadsze składanie jaj i troskliwsze ich wysiadywanie – ułatwiają im przeżycie. Podobny proces można będzie zapewne zaobserwować u kur po wymarciu człowieka. Większość typowych ras mięsnych i nieśnych zapewne szybko by wyginęła. Przetrwałyby te bardziej ogólnoużytkowe, typu polskiej zielononóżki kuropatwianej. Ale nawet one nie poradziłyby sobie zimą w rejonach polarnych i umiarkowanych. Pozbawione ogrzewanych kurników zamarzłyby na śmierć. Natomiast w klimacie ciepłym i tropikalnym, po chwilowym załamaniu liczebności, szybko by się odnalazły. Ewolucja pchnęłaby je w kierunku zmniejszenia wielkości i sprawniejszego latania. Nie potrafiłyby długo fruwać, ale – tak jak cietrzewie czy głuszce – z łatwością podlatywałyby na drzewa, by uciec przed drapieżnikami. Składałyby mniej jaj, które ukrywałyby w wygrzebanym w ziemi dołku, gdzieś w leśnej gęstwinie. Geny szybkiego wzrostu pozwalałyby im prędko dojrzewać i mieć kilka lęgów w roku. Domieszka DNA od ras bojowych zwiększyłaby ich agresywność. W okresie godowym koguty walczyłyby więc ze sobą w niezwykle widowiskowy sposób. Kury zaś broniłyby swoich piskląt z zaciętością, kopiąc silnymi nogami i szarpiąc dziobem przeciwnika do krwi. Zdziczałe konie / Getty Images Konie najprawdopodobniej zostały udomowione około 5 tys. lat temu przez lud Botai ze stepów Kazachstanu. Stamtąd rozprzestrzeniły się na świat. Hodowano je głównie jako siłę pociągową do prac rolnych albo zwierzę do jazdy wierzchem. Hodowla nie zmieniła tak bardzo ich pierwotnych genów jak u krów, świń czy kur. Większość ras koni zachowała dużą sprawność fizyczną i samodzielność. Pozbawione opieki człowieka, z łatwością dziczeją i przystosowują się do lokalnych warunków. Tak jak choćby mustangi, które są potomkami koni domowych przywiezionych w XVI wieku przez Europejczyków podbijających Amerykę Północną. – W każdym rejonie USA mustangi tworzą nieco inną strukturę – opowiada Iwa Momatiuk, fotografka przyrody, która od 56 lat mieszka w Ameryce. – W częściach Nevady żyją w grupach rodzinnych do 80 koni. W górach z kolei stado tworzy z reguły tylko ogier, kilka klaczy i ich potomstwo. Gdyby więc cała ludzkość wyginęła, to niekontrolowane i niekastrowane konie pewnie by zalały świat. Ich ewolucja mogłaby pójść w dwie strony. Na terenach otwartych – głównie stepach – konie zachowałyby duże rozmiary i tworzyłyby wielkie tabuny, liczące do kilkudziesięciu osobników. Przebywałyby razem przez cały rok. Zachowałyby rozmaitość umaszczenia koni domowych, długie grzywy i ogony. Dobrze widoczne, szczególnie w galopie, stanowiłyby doskonałe ostrzeżenie przed drapieżnikami dla innych członków stada. Z kolei w lasach mógłby powstać gatunek niewielkiego konia o bardziej samotniczym trybie życia i jednolicie ciemnobrązowym umaszczeniu, które pełniłoby funkcję kamuflażu. Krótka grzywa i cienki ogon zapobiegałyby zaplątywaniu się w krzewy. Pysk nieco by się wydłużył i zwęził, aby ułatwić zrywanie pożywnych liści w gąszczu. Konie leśne zbierałyby się razem jedynie w okresie godowym. Samce toczyłyby wtedy brutalne walki o dostęp do samic, korzystając przy tym z kopyt i zębów. Po zapłodnieniu ogiery wracałyby do indywidualnego trybu życia, a klacze samodzielnie wychowałyby młode. Zdziczałe kozy / Getty Images Zdziczałe kozy były plagą wysp Galapagos. Zabijano je tysiącami, aż w końcu w 2006 r. zlikwidowano ostatnie. Gdyby przetrwała choć jedna ich para, wkrótce te zwierzęta z powrotem by odbudowały liczną populację na wyspach. Ta historia pokazuje, jak niezwykle ekspansywna jest koza domowa. Pochodzi ona od dzikiej kozy bezoarowej, która do dziś żyje na pustynnych obszarach Azji Południowo-Zachodniej. Mimo że od udomowienia minęło już blisko 11 tys. lat, to koza domowa nadal zachowała ogromną wytrzymałość oraz elastyczność pokarmową swoich przodków. Jest w stanie żywić się liśćmi, gałęziami, korą, kwiatami, owocami, korzeniami, nasionami, a nawet grzybami. W Australii zdziczałe kozy jedzą kłujące akacje oraz gorzkie zioła, których unikają owce czy bydło. Gdyby człowieka zabrakło na Ziemi, kozy domowe szybko by opanowały wszelkie rejony suche i ciepłe, szczególnie półpustynne oraz skaliste. Zachowałyby zdolność do rozmnażania się o dowolnej porze roku – byle miały trochę pokarmu i wody. Tworzyłyby, tak jak i dzisiaj, stada o strukturze matriarchalnej: z doświadczoną przewodniczką, młodszymi samicami i ich potomstwem. Samce po osiągnięciu dojrzałości płciowej opuszczałyby rodzinne grupy, tworząc luźne i elastyczne stada męskie. Zdziczały kot / Arife Karakum/Anadolu Agency via Getty Images Niemal 9 tys. małych i średnich wysp świata jest zamieszkanych przez zdziczałe koty. Zjadają tam, co się da: od ptaków i ssaków, przez gady, po bezkręgowce, głównie owady. Ta wszechstronność pokarmowa z pewnością ułatwiłaby kotom przetrwanie po wymarciu człowieka. Więź między naszymi gatunkami sięga 8 tys. lat wstecz. To wtedy koty nubijskie (Felis silvestris nubica), czyli afrykański i arabski podgatunek żbika (Felis silvestris), zaczęły kręcić się wokół człowieka. Przyciągnęły je myszy i szczury, zwabione z kolei  zapasami ziaren u pierwszych rolników."
"Naukowcy stworzyli algorytm, dzięki któremu obliczono maksymalny możliwy wiek człowieka",https://www.national-geographic.pl/artykul/naukowcy-obliczyli-maksymalny-wiek-jakiego-moze-dozyc-czlowiek-nie-jest-zbyt-imponujacy,Unknown,"['Ludzie', 'Odkrycia']","Co stoi za naturalną granicą maksymalnego możliwego wieku człowieka? Odpowiedzi na to pytanie szuka zespół badawczy singapurskiej firmy biotechnologicznej Gero współpracującej z Roswell Park Comprehensive Cancer Center, ośrodkiem badań nad nowotworami w Buffalo. Biofizycy przeprowadzili badanie dotyczące starzenia się i potencjalnych możliwości „odwrócenia” wieku biologicznego.   Okazało się, że istnieją dwa kluczowe parametry wpływające na długość życia człowieka. Naukowcy zgromadzili dane tysięcy ochotników, aby ocenić, jak z wiekiem zmienia się ich odporność. Co nie jest zaskoczeniem, badacze zaobserwowali, że tempo powrotu do zdrowia po przebytych chorobach i urazach wydłuża się wraz z wiekiem. Innymi słowy – im jesteśmy starsi, tym więcej czasu potrzebujemy na powrót do równowagi zdrowotnej.   Badania pokazały, że w grupie 40-latków niecierpiących na choroby przewlekłe czas powrotu do zdrowia to około dwa tygodnie. Natomiast 80-latkowie potrzebują średnio sześciu tygodni, aby wrócić do stanu sprzed choroby.   Jeśli ten trend spadkowy utrzymuje się także w późniejszym wieku, można najpewniej założyć, że ludzki organizm może całkowicie utracić odporność i zdolność do regeneracji w wieku około 120–150 lat. I to jest właśnie maksymalny możliwy wiek człowieka.  Odkrycie zostało potwierdzone w badaniach opartych na dwóch rodzajach pomiarów biologicznych – badaniach krwi i aktywności fizycznej. Aktywność fizyczną mierzono za pomocą przenośnym monitorom w postaci smartwatchów i opasek.  Oba parametry, a także analiza DNA i historii chorób uczestników badania potwierdziły, że zdolność organizmu do regeneracji spada z wiekiem także u osób, u których nie stwierdzono chorób przewlekłych, oraz tych prowadzących zdrowy tryb życia.   Odkrycia naukowców i przewidywana utrata odporności nawet u najzdrowszych, najwolniej starzejących się osób mogą wyjaśniać, dlaczego nie widzimy wyraźnego wzrostu maksymalnej długości życia, podczas gdy średnia długość życia w ostatnich dziesięcioleciach stale się powiększa.   Zdaniem autorów znaczne przedłużenie życia człowieka nie jest możliwe poprzez zapobieganie chorobom lub ich leczenie, jeśli nie będziemy w stanie rozpracować procesu starzenia się i go powstrzymać lub spowolnić. Naukowcy nie wykluczają jednak, że odkrycie tych naturalnych mechanizmów i ingerencja w nie jest możliwa. Potrzeba na to jednak więcej czasu.  Firma Gero nie poprzestała na opublikowaniu wyników badań, ale postanowiła podzielić się ich rezultatami z innymi. W oparciu o dane zgromadzone w badaniu powstała aplikacja GeroSens, dostępna niestety jedynie dla użytkowników iPhone’ów. Aplikacja oparta na sztucznej inteligencji. Przy niewielkim wkładzie użytkownika, może oszacować jego tempo biologicznego starzenia się i przewidywalną maksymalną długość życia. "
Planety karłowate – zdegradowane światy. Jaka jest charakterystyka małych obiektów Układu Słonecznego?,https://www.national-geographic.pl/artykul/planety-karlowate-zdegradowane-swiaty-jaka-jest-charakterystyka-malych-obiektow-ukladu-slonecznego,Unknown,['Kosmos'],"W 2006 r., podczas odbywającego się w Pradze kongresu Międzynarodowej Unii Astronomicznej, oczekiwano, że zgromadzenie potwierdzi status Plutona jako planety. A może nawet doda do listy planet Charona, księżyc Plutona, a także planetoidy Xenę i Ceres. Jednak astronomowie, zamiast poszerzyć listę planet, skrócili ją. Powstała kategoria znana jako planety karłowate. Wywołało to zaskoczenie na całym świecie i ogromne spory w środowisku naukowym. Argumentowano, że zgromadzeni na kongresie członkowie unii nie mieli większości (w wydarzeniu wzięło udział mniej niż 500 z 2500 zaproszonych na konferencję naukowców). Nie wzięto też pod uwagę opinii geologów, którzy również powinni móc się wypowiedzieć w tej kwestii. Jednak to właśnie wówczas wyznaczono trzy główne cechy odróżniające planety od planet karłowatych. Aby mieć status planety, ciało niebieskie musi: Planety karłowate to takie obiekty, które spełniają dwa pierwsze warunki, ale nie trzeci. Czyli nie oczyściły sąsiedztwa swojej orbity z innych względnie dużych obiektów. Dodatkowo planeta karłowata nie może być księżycem innego obiektu, który nie jest gwiazdą. Planety karłowate to pięć ciał Układu Słonecznego. Są to: Ceres krąży w wewnętrznym pasie planetoid, w skupisku kosmicznego gruzu rozciągającym się pomiędzy orbitami Marsa a Jowisza. Ma średnicę 939 km i jest największym z ciał krążących wewnątrz tego pasa. Naukowcy uważają, że jej masa może stanowić ponad jedną trzecią łącznej masy wszystkich obiektów głównego pasa planetoid. Zaobserwował ją w 1801 roku włoski astronom i założyciel obserwatorium w Palermo, Giuseppe Piazzi. Powierzchnię Ceres pokrywa drobnoziarnisty, bogaty w węgiel regolit. Natomiast jej wnętrze składa się z dużego skalnego jądra, ponad którym rozciąga się warstwa lodu wodnego i cienka skorupa zewnętrzna z lekkich minerałów. Szczegółowe obserwacje powierzchni Ceres stały się możliwe dopiero po wyniesieniu na orbitę okołoziemską teleskopu Hubble’a. Na wykonanych przez niego zdjęciach tej planety karłowatej dostrzeżono ciemną plamę (nazwaną „Piazzi” od nazwiska odkrywcy) o średnicy ok. 250 km. Dalsze obserwacje pozwoliły zidentyfikować na niej jasną formację o średnicy początkowo szacowanej na 400 km. Ceres różni się od typowej planetoidy przede wszystkim kształtem. Jej masa (9,35×1020 kg) jest na tyle duża, że wystarczyła do przybrania przez Ceres w przybliżeniu kulistego kształtu. Obraca się też ona wokół własnej osi ze stałym okresem wynoszącym około dziewięć ziemskich dni. Dokładniejszych danych na temat Ceres dostarczyła w 2015 roku sonda Dawn. Ujawniła m.in., że w okresie formowania się Układu Słonecznego ciepło wydzielające się z wnętrza Ceres roztapiało lód i kierowało wodę ku górze. Natomiast zawarte w lodzie cięższe minerały, w tym krzem, przemieściły się stronę jądra. Bardzo ciekawą przedstawicielką kategorii „planety karłowate” jest należącą do Pasa Kuipera Haumea, odkryta w 2003 roku. To plutoida – tak określa się klasę obiegających Słońce obiektów transneptunowych, które mają na tyle dużą masę, że zdołały dzięki siłom własnej grawitacji uzyskać kształt zbliżony do sferycznego. Haumea ma kształt przypominający piłkę do rugby. Jej pierwotny, bardziej sferyczny kształt „rozciągnął się” w wyniku bardzo szybkiego ruchu obrotowego wokół krótszej osi. Obrót ten trwa niespełna cztery godziny. Ocenia się, że ten szybki ruch obrotowy może być skutkiem ogromnej kosmicznej kolizji, w jakiej brała udział ta planeta karłowata. Wskazuje na to odkrycie pięciu planetoid mających orbity zbliżone do Haumei. Jeśli ta hipoteza znajdzie potwierdzenie, będzie to pierwsza pochodząca z katastrofy rodzina planetoid zarejestrowana w Pasie Kuipera. Trzecim największym obiektem transneptunowym, zaliczanym podobnie jak Haumea do plutoid, jest Makemake. Została odkryta 31 marca 2005 roku, w okresie świąt wielkanocnych, co zainspirowało jej nazwę. Make-make to w wierzeniach ludu Wyspy Wielkanocnej stwórca ludzkości. Inna, nieoficjalna nazwa obiektu to króliczek wielkanocny. Na Makemake panuje ekstremalnie niska średnia temperatura, wynosząca zaledwie około 30 K. Czyli zaledwie o 30 st. C powyżej tzw. zera bezwzględnego (minus 273 stopnie Celsjusza). To sprawia, że powierzchnię Makemake pokrywają najprawdopodobniej lody: metanowy i etanowy. Obiekt nie posiada atmosfery. Czas obiegu Makemake wokół Słońca, czyli rok, to 305 ziemskich lat. Kolejną transneptunową planetą karłowatą jest Eris. Została sfotografowana po raz pierwszy 21 października 2003, ale dopiero ponowna analiza komputerowa zebranych danych pozwoliła na stwierdzenie jej wolnego przemieszczania się na tle gwiazd. Dzięki następnym obserwacjom wstępnie określono jej orbitę i rozmiary. Eris okrąża Słońce mniej więcej trzy razy dalej niż Pluton, a okres jej obiegu wynosi 562 ziemskie lata. Wczesne oszacowania wskazywały, że jest o około jedną czwartą większa od Plutona. Teraz wiadomo, że te planety karłowate mają podobny rozmiar. Średnica Eris wynosi w przybliżeniu trzy tysiące kilometrów. Średnicę Plutona oszacowano natomiast na 2300–2400 km. Warto zauważyć, że Eris jest trudniejsza do zmierzenia, bowiem skutecznie przeszkadza tu obecność atmosfery, która zmniejsza dokładność pomiaru. A co z byłą planetą, od której zaczęliśmy opowieść? Dzięki danym zebranym przez sondę New Horizons wiemy, że Pluton składa się głównie z lodu i skał. Jest aktywny geologicznie – zaobserwowano na nim lodowe wulkany, wyrzucające w górę pióropusze lodowej brei. Jego niezbyt gęsta atmosfera składa się głównie z azotu i metanu. Sonda zarejestrowała też na powierzchni tej planety karłowatej nietypowe kształty: lodowe serce i wieloryba."
Niewielka wyspa szuka nowego „króla”. Musi lubić piwo i izolację,https://www.national-geographic.pl/artykul/niewielka-wyspa-szuka-nowego-krola-musi-lubic-piwo-i-izolacje-211223034247,Unknown,['Ludzie'],"W Wielkiej Brytanii trwa bardzo nietypowa rekrutacja. Poszukiwana jest osoba z doświadczeniem w prowadzeniu pubu, lubiąca życie w izolacji i... niemająca nic przeciwko wylewaniu piwa na głowę. Tak brzmi opis idealnego kandydata na stanowisko nowego właściciela lokalu Ship Inn na wyspie Piel. Minusy takiej pracy? Niepewna pogoda, samotność i długie godziny pracy. Plusy to wspaniałe zachody słońca, możliwość podglądania fok i ptaków morskich w ich środowisku naturalnym oraz zostanie „królem” lub „królową”. Wyspa Piel jest położona niecały kilometr od od półwyspu Furness. Można na nią dotrzeć promem, który kursuje od kwietnia do września. W pozostałych miesiącach pomoc oferują prywatni przewodnicy. Ze stałego lądu widać ruiny zamku, jednego z niewielu obiektów na wyspie. Zamek został wybudowany na początku XIV wieku przez Johna Cockerhama, opata sąsiedniego opactwa Furness. Budowla miała być ochroną przed szkockimi najazdami. To właśnie w tym miejscu, w czerwcu 1487 r., przebywał Lambert Simnel – oszust, który podawał się z nieżyjącego Hrabiego Warwick. W ten sposób chciał zasiąść na brytyjskim tronie. Jego opiekun i pomysłodawca spisku – ksiądz Symonds – przegrał z armią królewską pod Stoke Field. Król skazał duchownego na dożywotnie więzienie, a Simnela ułaskawił i zatrudnił w królewskiej kuchni. Post udostępniony przez Lake District, Cumbria (@lakedistrictcumbria) Ciekawa historia przyciąga turystów nie mniej niż wspomniany pub Ship Inn. Lokal działa od XVIII wieku. Jego klienci to przede wszystkim żeglarze, rybacy i tzw. jednodniowi turyści. Od czasu do czasu są tu organizowane urodziny. Nowy właściciel podpisze umowę na 10 lat. Na samym początku swojej kadencji zostanie koronowany na „króla” lub „królową” Piel. Tytuł nawiązuje do historii wspomnianego Lamberta Simnela. Uroczystość odbywa się w nietypowy sposób. „Król” jest bowiem pasowany zardzewiałą szablą, a następnie na jego głowę wylewane są wiadra piwa. Cała klientela pubu w pewnym sensie tworzy „Rycerstwo Piel”. W sali znajduje się duże dębowe krzesło, a każdy, kto na nim usiądzie, zostaje „rycerzem”. Żeby dostąpić tego zaszczytu, najpierw trzeba jednak kupić drinki wszystkim gościom. „Rycerze” pasowani przez „króla” otrzymują szczególny przywilej. Mają prawo zażądać jedzenia i zakwaterowania w gospodzie, jeśli rozbiją się u wybrzeży wyspy Piel. Tradycja ta jest pielęgnowana od wieków. Post udostępniony przez Tradfolketc (@tradfolketc)"
Odnaleziono tyranozaura Stana! Najdroższy szkielet świata trafi do muzeum,https://www.national-geographic.pl/artykul/odnaleziono-tyranozaura-stana-najdrozsze-skamieliny-swiata-trafily-do-muzeum-220324020159,Michael Greshko,['Odkrycia'],"5 października 2020 r. świat paleontologów zelektryzowała tajemnicza wiadomość. Kto zapłacił 31,8 miliona dolarów za słynny szkielet tyranozaura (Tyrannosaurus rex) znanego jako Stan? Co planował z nim zrobić? Warto podkreślić, że to najdroższa skamieniałość, jaką kiedykolwiek wystawiono na aukcji. Nareszcie poznaliśmy odpowiedź na te pytania. Stan będzie główną atrakcją nowego muzeum historii naturalnej w Abu Zabi, stolicy Zjednoczonych Emiratów Arabskich. Na początku tego roku National Geographic ustaliło na podstawie amerykańskich rejestrów handlowych, że 5,6-tonowa przesyłka o wartości 31 847 500 dolarów amerykańskich (dokładna cena Stana) została wyeksportowana z Nowego Jorku do Zjednoczonych Emiratów Arabskich w maju 2021 r. Wydział Kultury i Turystyki w Abu Zabi potwierdził, że Stan znajdzie się w budowanym Muzeum Historii Naturalnej Abu Zabi. Placówka o powierzchni 35 000 metrów kwadratowych powstaje na wyspie Saadiyat. Miejsce to jest znane dzięki bogatej ofercie kulturalnej i bogactwu w ogóle. Zakończenie budowy zaplanowano na 2025 r. Muzeum Historii Naturalnej w Abu Zabi ma ambitne plany. Ekspozycje przedstawią historię życia na Ziemi, ze szczególnym uwzględnieniem flory i fauny Półwyspu Arabskiego oraz szerszej, liczącej 13,8 miliarda lat historii Wszechświata. Stan to jeden z wielu unikatowych eksponatów. Władze Abu Zabi potwierdziły również zakup fragmentu meteorytu Murchison, który rozpadł się nad Australią w 1969 r. Meteoryt zawiera tzw. ziarna przedsłoneczne. Badając go, naukowcy uzyskali unikatowy wgląd w chemię wczesnego Układu Słonecznego. – Abu Zabi to nowy dom historii naturalnej. Opowiemy ją dzięki jednym z najbardziej niesamowitych przedmiotów znanych ludzkości – zapowiada Mohamed Khalifa al Mubarak, przewodniczący Departamentu Kultury i Turystyki Abu Zabi, w oświadczeniu dla National Geographic. – To rzadkie dary natury, które z dumą chronimy i chcemy podzielić się ze światem – dodaje. Ujawnienie prawdy o nowym domu Stana to najnowszy rozdział historii jednego z najbardziej znanych szkieletów tyranozaura na świecie. Licząca 67 milionów lat skamieniałość została wykopana na prywatnym terenie w Południowej Dakocie na początku lat 90. Następnie spędziła ponad dwie dekady w Instytucie Badań Geologicznych Black Hills w Hill City. Placówka sprzedaje eksponaty muzeom i prywatnym kolekcjonerom. Instytut nie planował sprzedaży 39-metrowego szkieletu. Repliki skamieniałości były eksponowane na całym świecie w muzeach i domach znanych kolekcjonerów, w tym aktora Dwayne'a „The Rocka” Johnsona. Po sporze między braćmi Petem i Nealem Larsonami, dwoma największymi udziałowcami firmy, w 2018 r. sąd zarządził sprzedaż Stana. W 2020 r. szkielet został wylicytowany na aukcji w Nowym Jorku za rekordową kwotę 31,8 miliona dolarów. fot. Getty Images W styczniu 2022 r. internauci zauważyli czaszkę przypominają Stana w domu Jonhsona. Aktor potwierdził, że posiada tylko replikę. – Gdybym był dumnym posiadaczem prawdziwego Stana, z pewnością nie trzymałbym go w moim biurze. Przekazałbym go muzeum, aby świat mógł się nim cieszyć i go badać – napisał aktor na Instagramie. To właśnie poczucie, że uczeni powinni mieć dostęp do tak ważnego reliktu, dręczyło paleontologów po rekordowej sprzedaży. Aukcja była legalna, ale naukowcy bali się, że tak wysoka cena może utrudnić mniejszym muzeum pozyskanie okazu do badań. Przez wiele lat Stan dostarczał kluczowych danych o sile szczęk tyranozaura i tego, jak jego kości regenerowały się po ciężkich obrażeniach. Po ujawnieniu nowej lokalizacji słynnego szkieletu, naukowcy mają nadzieję, że znów będą mieli dostęp do skamieniałości i więcej ludzi pozna tajemnice prehistorycznego świata. – Paleontologia to potęga. Widzimy w niej siebie jako część wspaniałego kontinuum życia na Ziemi – napisała w e-mailu Lindsay Zanno, paleontolog z North Carolina Museum of Natural Sciences w Raleigh. „Jeśli Stan może zainspirować nowe pokolenie do ochrony przeszłości i bioróżnorodności naszej planety, to nazywam to szczęśliwym zakończeniem”. Na Bliskim Wchodzie ma nie wiele muzeów historii naturalnej, dlatego ​​każda nowa kolekcja jest dobrodziejstwem dla edukacji. Muzeum Historii Naturalnej Abu Zabi dołączy do do szeregu instytucji, w tym Palestyńskiego Muzeum Historii Naturalnej Uniwersytetu Bethlehem, Muzeum Historii Naturalnej Steinhardt w Tel Awiwie, Egipskiego Muzeum Geologicznego w Kairze oraz Muzeum Historii Naturalnej i Botanicznej w Szardży. Muzea historii naturalnej to nie tylko ekspozycje. Instytucje te zapewniają dodatkowo ochronę cennych odkryć. Kolekcje skamieniałości i innych okazów tworzą zapis bioróżnorodności i historii ludzkości, dając dostęp do danych, do których można się odwoływać przez dziesięciolecia, a nawet stulecia. Odkrycia paleontologiczne nie są częste na Bliskim Wschodzie i w Afryce Północnej, chociaż naukowcy ciężko pracowali, aby zachować zapis kopalny regionu. W Maroku zespół badawczy, w tym Nizar Ibrahim z tytułem National Geographic Explorer, spędził lata na gromadzeniu skamieniałości na Uniwersytecie Hassana II w Casablance, z nadzieją na na utworzenie marokańskiego muzeum historii naturalnej. W 2010 r. Uniwersytet Mansoura w Egipcie otworzył pierwsze w regionie centrum paleontologii kręgowców. Placówką zarządza paleontolog Hesham Sallam. Muzeum Historii Naturalnej Abu Dhabi także ma ambitne cele naukowe. W oświadczeniu czytamy, że stworzy placówkę naukowo-badawczą, która skupi się na zoologii, paleontologii, biologii morskiej, naukach o Ziemi i badaniach molekularnych, w tym na badaniu starożytnego DNA. David Evans, paleontolog z Royal Ontario Museum w Toronto, napisał w mailu, że jeśli Stan jest stałym elementem kolekcji muzeum – a nie tymczasowo wypożyczonym od prywatnego kolekcjonera – to jego szkielet może pomóc „po części zwiększyć zainteresowanie nauką o dinozaurach”. – Ponieważ nowe muzeum w Abu Zabi pozycjonuje się jako repozytorium ważnych okazów, jego liderzy przyjmują również etyczną odpowiedzialność za rozważenie skutków, jakie drogie zakupy mogą mieć dla reszty rynku – mówi Erin Thompson, ekspert ds. handlu antykami w City College of New York's John Jay College of Criminal Justice. Niektóre bogate muzea w Stanach Zjednoczonych i innych krajach zostały skrytykowane za nieumyślne zachęcanie do oszustw lub handlu skradzionymi przedmiotami, płacąc kolosalne kwoty za stworzenie swoich kolekcji. – Problem grabieży i przemytu skamieniałości jest powszechny – mówi Thompson. Podkreśla, że jeśli muzeum deklaruje, że wyda ogromne sumy pieniędzy na wypełnienie swojej kolekcji, może zachęcać do kradzieży i fałszerstw. Dla Pete'a Larsona, prezesa Black Hills Institute, ogłoszenie nowego domu Stana oznaczało ulgę. – To trochę jak ta słynna kwestia Indiany Jonesa: to należy do muzeum! – mówi. – Udało nam się zapisać dane Stana, wykonując skany 3D. Teraz oryginał również będzie ponownie dostępny do badań, co jest niesamowite – dodaje. Nowe muzeum w Abu Zabi zostanie zbudowane w pobliżu jednego z najcenniejszych stanowisk badawczych na Półwyspie Arabskim. Znane jako formacja Baynunah ,skały z późnego okresu miocenu liczą mniej więcej od ośmiu do sześciu milionów lat. Zachowują informacje o tym, co kiedyś było arabskim Serengeti: ekosystemie pełnym starożytnych kuzynów współczesnych hipopotamów i żyraf. Formacje skalne ZEA nie wystarczą, aby zastąpić największe gwiazdy świata skamieniałości, czyli dinozaury. Nowe muzeum musiało więc pozyskiwać je z zagranicy. Największym zainteresowaniem cieszą się dinozaury z Ameryki Północnej, w tym tyranozaury i triceratopsy. Dlatego właśnie wystawcy na całym świecie regularnie kupują skamieniałości amerykańskich dinozaurów do ekspozycji i badań. Na początku tego miesiąca australijskie Muzeum Melbourne ujawniło swój najnowszy eksponat „Horridus”. To prawie kompletny triceratops zakupiony od amerykańskiego komercyjnego paleontologa Craiga Pfistera. ZEA od lat organizowały czasowe pokazy skamieniałości amerykańskich dinozaurów. W 2008 r. założyciel Galerii Sztuki Współczesnej Etihad w Abu Zabi zorganizował wystawę liczącego 140 milionów lat szkieletu apatozaura na głównym lotnisku emiratu. W 2014 r. w tej samej galerii wystawiono szkielet młodego tyranozaura  z Dakoty Południowej. – Ciągle słyszałem, jak ludzie, a zwłaszcza dzieci, mówią, że nie ma czegoś takiego jak dinozaur – powiedział Khalid Siddiq al Mutawaa, założyciel galerii, w wywiadzie z dla emirackiej gazety ""The National"" w 2009 r. – To naprawdę mnie niepokoiło, więc przywiozłem dinozaura, aby nasi ludzie mogli go zobaczyć… Aby mogli dowiedzieć się więcej o tej części naszej globalnej historii – tłumaczył. Poza wartością edukacyjną, dinozaury wywołują również medialny szum i przyciągają odwiedzających. Nie umknęło to biznesmenom i politykom, którzy ciężko pracowali, aby przyciągnąć zagranicznych turystów luksusowymi dzielnicami handlowymi, galeriami sztuki, wystawami kulturalnymi i innymi atrakcjami."
Ignacy Łukasiewicz - twórca przemysłu naftowego,https://www.national-geographic.pl/artykul/ignacy-lukasiewicz-tworca-przemyslu-naftowego,Paulina Dragan,"['Historia', 'Ludzie']","Ignacy Łukasiewicz to postać, która na dobre wpisała się w historię naszego kraju. Niezwykle inteligentny i przedsiębiorczy wynalazca, jednocześnie był wyjątkowo skromnym człowiekiem dbającym o innych. Ignacy Łukasiewicz urodził się 23 marca 1822 roku w Zadusznikach koło Mielca. Miał czwórkę rodzeństwa, a jego ojciec zasłużył się w Powstaniu Kościuszkowskim. W 1832 r. Łukasiewicz rozpoczął naukę w rzeszowskim gimnazjum, ale już niespełna cztery lata później musiał zrezygnować z dalszej edukacji. Po śmierci ojca sytuacja finansowa rodziny była na tyle zła, że Ignacy podjął pracę pomocnika aptekarskiego w Łańcucie i potem w Rzeszowie. To właśnie tam, a następnie we lwowskiej aptece Piotra Mikolascha zdobył wiedzę i umiejętności, które pozwoliły mu rozwijać swoje zainteresowania podczas studiów farmaceutycznych na Uniwersytecie Jagiellońskim. W swoich młodzieńczych latach Ignacy Łukasiewicz nie zajmował się jednak tylko nauką i pracą. Aktywnie uczestniczył w procesie planowania i organizacji powstania krakowskiego w 1846 r.  Władze austriackiego nie dały się jednak zaskoczyć, przez co Łukasiewicz trafił do lwowskiego więzienia, gdzie spędził niemal dwa lata. Nie zmniejszyło to jednak jego patriotycznych zapędów, gdyż już po swoim sukcesie, Ignacy Łukasiewicz wspierał też finansowo powstanie styczniowe przeciwko Rosjanom. Prace nad swoim niezwykłym wynalazkiem Łukasiewicz rozpoczął w aptece Piotra Mikolascha we Lwowie. Wówczas celem jego doświadczeń, które przeprowadzał razem z Janem Zehem, było jednak pozyskanie z ropy naftowej środka leczniczego. Nie miało to więc początkowo żadnego związku z przemysłem naftowym. Dopiero gdy sprzedaż destylowanej ropy w aptekach okazała się mało dochodowa, Łukasiewicz wpadł na pomysł, aby wykorzystać ją do oświetlania. Oczywiście konieczne było dokładne oczyszczenie ropy z frakcji ciężkich, powodujących kopcenie. Ostatecznie jednak udało się tego dokonać i dzięki pomysłowi oraz pracy Ignacego Łukasiewicza uzyskano naftę. Bardzo ważne było też zaprojektowanie i wykonanie lampy, w której można było wykorzystać naftę. Znane wszystkim dotychczas lampy olejne zupełnie się nie sprawdzały i wybuchały pod wpływem działania nafty. Dlatego Łukasiewicz zwrócił się po pomoc do blacharza Adama Bratkowskiego, który słynął we Lwowie z wykonywanych przez siebie lamp olejnych. Na podstawie pomysłu Łukasiewicza udało mu się skonstruować lampę, która pozwoliła na powszechne korzystanie z właściwości nafty. A za symboliczny początek jej ery uważa się datę 31 lipca 1853 r., kiedy to po raz pierwszy użyto lampy naftowej nocą na lwowskiej sali operacyjnej, na której udało się uratować życie pacjenta. Jak wiemy, sukces samej nafty, jak i lamp naftowych był błyskawiczny. Już rok po jej debiucie Ignacy Łukasiewicz otworzył z Tytusem Trzecieskim i Karolem Klobassą pierwszą kopalnię ropy naftowej w Bóbrce koło Krosna, która działa do dzisiaj. Z kolei w Ulaszowicach pod Jasłem stworzono rafinerię oczyszczającą surowiec z kopalni. Kiedy strawił ją pożar, Łukasiewicz zbudował dużą przetwórnię ropy w Chorkówce koło Krosna. Ignacy Łukasiewicz szybko stał się sławny. Na całym świecie doceniano doskonałą jakość nafty otrzymywanej w rafinerii w Chorkówce. Z powodzeniem konkurowała ona z naftą z Rumunii czy USA. Nic więc dziwnego, że do tej pory powtarza się opowieść o tym, jak pracownicy słynnego Johna D. Rockefellera przyjechali do Łukasiewicza, by poznać jego techniki uzyskiwania tak dobrej jakościowo nafty. A warto podkreślić, że wynalazca nie zamierzał przed nikim zatajać swojej wiedzy. Ignacy Łukasiewicz uważał, że nafta powinna służyć wszystkim ludziom. Dlatego chętnie dzielił się opracowaną przez siebie technologią z innymi. Warto podkreślić, że nafta nie była jedynym produktem wytwarzanym przez Ignacego Łukasiewicza. W rafinerii produkowano również smary, oleje, asfalt czy gudrinę (rodzaj parafiny). Świat doceniał osiągnięcia polskiego wynalazcy, dzięki czemu w 1873 r. otrzymał on medal i dyplom uznania za zasługi dla przemysłu naftowego. Miało to miejsce w trakcie Wystawy Powszechnej w Wiedniu. Kilka lat później sam Łukasiewicz zorganizował niezwykle ważne wydarzenie, jakim był kongres naftowy w Lwowie. Rezultatem tego spotkania było stworzenie Towarzystwa Naftowego dla Opieki i Rozwoju Przemysłu i Górnictwa Naftowego w Galicji z siedzibą w Gorlicach. Nieco później zmieniło ono swoją nazwę na Krajowe Towarzystwo Naftowe.  Dla Ignacego Łukasiewicza zysk z prowadzonej przez niego działalności z pewnością nie był najważniejszy. Dużo uwagi kierował za to na swoich pracowników oraz ich rodziny. Dbał nie tylko o bezpieczeństwo robotników w trakcie pracy w kopalni, ale także o ich dobrobyt. W ramach swoich działań założył kasę bratniej pomocy, do której wszyscy robotnicy wpłacali minimalną kwotę. Dzięki temu mogli liczyć na świadczenia socjalne, takie jak pomoc lekarza, emerytury i renty. Dziś jest to dla nas oczywiste, ale w XIX wieku była to rzadkość. Wraz ze swoimi wspólnikami Łukasiewicz przyczyniał się również do rozbudowy sieci dróg w okolicy oraz do zakładania szkół ludowych. Wynalazca interesował się też polityką i został posłem w galicyjskim Sejmie Krajowym. Wybrany jako przedstawiciel chłopstwa, dbał nie tylko o rozwój przemysłu naftowego, ale także lokalnej społeczności. Łukasiewicz nie szczędził też środków na wsparcie działań niepodległościowych. Oprócz pieniędzy oferował schronienie w swoim dworku w Chorkówce wszystkim, którzy tego potrzebowali. Jak już wiemy, pieniądze nigdy nie były dla Ignacego Łukasiewicza priorytetem. Dlatego chętnie przekazywał najróżniejsze darowizny, zarówno na rzecz kościoła, jak i dla potrzebujących. Wspierał też finansowo powstanie kas gminnych, dzięki którym mieszkańcy mogli pożyczać pieniądze na uczciwych warunkach.  Ostatnie lata życia upłynęły Ignacemu Łukasiewiczowi na intensywnej pracy. Wynalazca nie miał czasu na odpoczynek, gdy było tak dużo do zrobienia. Wiele osób uważa, że takie podejście było właśnie jednym z czynników, który doprowadził do jego śmierci. "
Trzęsienia Marsa. Lądownik NASA przesłał dane o pięciokrotnie silniejszych wstrząsach niż znane dotąd,https://www.national-geographic.pl/artykul/trzesienia-marsa-ladownik-nasa-przeslal-dane-o-pieciokrotnie-silniejszych-wstrzasach-niz-znane-dotad-220427104624,Unknown,['Kosmos'],"Pierwsze z wymienionych trzęsień o magnitudzie 4,2 miało miejsce na Marsie 25 sierpnia 2021 roku. Nadano mu sygnaturę S0976a. Do kolejnego wstrząsu – S1000a o magnitudzie 4,1 – doszło 24 dni później. Oba miały miejsce w tzw. strefie cienia. To region, z którego fale sejsmiczne nie mogą podróżować bezpośrednio do sejsmometru lądownika InSight, ponieważ są silnie odchylane przez jądro planety. Po raz pierwszy sejsmograf InSight zarejestrował trzęsienie pochodzące z tak dużej odległości. Analizujący trzęsienia Marsa zespół naukowców z Uniwersytetu Bristolskiego w Wielkiej Brytanii ocenił je jako „naprawdę niezwykłe wydarzenia w marsjańskim katalogu sejsmicznym”. Ze względu na szeroki zakres częstotliwości, S1000a określono jako wstrząs wyraźnie wyróżniający się spośród trzęsień zarejestrowanych do tej pory. Jest to również najdłużej trwające zdarzenie sejsmiczne monitorowane do tej pory przez InSight. Trwało aż 94 minuty. Badacze podkreślili również, że S0976a wygląda jak wiele zdarzeń zlokalizowanych w Cerberus Fossae. To obszar rozległych uskoków o głębokości ocenianej na około 50 km lub więcej. Ich zdaniem prawdopodobne jest, że to trzęsienie ma podobny, głęboki mechanizm źródłowy. Rejestrowane regularnie przez lądownik InSight trzęsienia Marsa są ostatnio tematem wielu analiz. Niedawno na łamach czasopisma naukowego „Nature Comunications” ukazał się artykuł sugerujący, że za zdarzenia sejsmiczne na naszej sąsiedniej planecie może odpowiadać aktywność wulkaniczna. Taką hipotezę przedstawili naukowcy z Australijskiego Uniwersytetu Narodowego (ANU). Australijscy badacze wraz z naukowcami z Chińskiej Akademii Nauk w Pekinie odkryli 47 wcześniej niewykrytych trzęsień pod powierzchnią Czerwonej Planety. Wszystkie w Cerberus Fossae – aktywnym sejsmicznie regionie Marsa. Autorzy badania spekulują, że przyczyną świeżo wykrytych trzęsień Marsa jest aktywność magmy w płaszczu marsjańskim. Płaszcz ten (podobnie jak ziemski) jest najgrubszą, wewnętrzną warstwą Marsa umieszczoną między skorupą a jądrem. Odkrycia sugerują, że magma w płaszczu marsjańskim jest nadal aktywna i odpowiada za wulkaniczne trzęsienia Marsa. Wbrew wcześniejszym przekonaniom naukowców, że zdarzenia te są spowodowane przez marsjańskie siły tektoniczne. Według geofizyka i współautora badań, profesora Hrvoje Tkalčicia z ANU Research School of Earth Sciences, powtarzalna natura tych trzęsień i fakt, że wszystkie zostały wykryte w tym samym obszarze planety sugerują, że Mars jest bardziej aktywny sejsmicznie niż wcześniej sądzili naukowcy. – Odkryliśmy, że te świeżo zarejestrowane trzęsienia Marsa występowały o każdej porze dnia marsjańskiego, podczas gdy trzęsienia Marsa wykryte i zgłoszone przez NASA w przeszłości wydawały się występować tylko w środku nocy. Dlatego możemy założyć, że to ruch stopionej skały w płaszczu marsjańskim jest wyzwalaczem tych 47 nowo wykrytych trzęsień Marsa pod regionem Cerberus Fossae – powiedział prof. Tkalčić. Tylko jak można poznać wnętrze planety, nie mogąc zajrzeć do niego bezpośrednio? – Informacje o głębokim wnętrzu planety mogą pochodzić z obserwacji pola grawitacyjnego planety lub pola magnetycznego. Jednak najbardziej precyzyjnych wyników może dostarczyć sejsmologia, czyli obserwacja fal sprężystych rozchodzących się wewnątrz planety. Do tych obserwacji używa się sejsmografów. Podstawowe fale w ośrodku sprężystym to fale podłużne P, poprzeczne S i fale powierzchniowe – wyjaśnia profesor Leszek Czechowski, geofizyk związany z Uniwersytetem Warszawskim oraz z Centrum Badań Kosmicznych PAN. Właśnie tej metody badawczej użyli australijscy i chińscy naukowcy. Wykorzystali dane z sejsmometru dołączonego do lądownika NASA InSight, który zbiera informacje o trzęsieniach Marsa, marsjańskiej pogodzie i wnętrzu planety. Robi to od czasu lądowania na Marsie w 2018 roku. Autorzy badania twierdzą, że zdarzenia sejsmiczne były stosunkowo niewielkie i byłyby ledwo odczuwalne, gdyby miały miejsce na Ziemi. Trzęsienia zostały wykryte w okresie około 350 sol. Sol jest określeniem marsjańskiej doby."
Sztorm: jak powstaje i ile trwa? Kiedy najczęściej występuje na Bałtyku?,https://www.national-geographic.pl/artykul/sztorm-jak-powstaje-i-ile-trwa-kiedy-najczesciej-wystepuje-na-baltyku,Artur Białek,['Przyroda'],"Silny wiatr, wiejący na otwartych zbiornikach wodnych, potrafi wywołać ogromne fale, które zagrażają nie tylko statkom. Sztorm, bo o tym zjawisku mowa, może wedrzeć się w głąb lądu, niszcząc wszystko, co napotka na swojej drodze. W wielu częściach świata występują kataklizmy, które pochłaniają tysiące istnień ludzkich. Huraganowy wiatr, który w porywach może osiągać prędkość 300 km/godz., wysokie na kilkanaście metrów fale, opady deszczu, które ograniczają widoczność tak samo skutecznie, jak gęsta mgła – sztorm to niszczycielskie zjawisko, które stanowi zagrożenie nie tylko na otwartym morzu. Gdy fale sztormowe docierają do wybrzeży, w jednej chwili niszczą wszystko, co stanie im na drodze.   Mówiąc o sztormie, na myśli należy mieć gwałtowny wiatr, wiejący na otwartym akwenie. W wyniku tego zjawiska, dochodzi do piętrzenia i załamywania fal morskich. Towarzyszą temu gwałtowne zmiany ciśnienia atmosferycznego, często także silne opady i gwałtowne burze z licznymi wyładowaniami. Gdy rozpęta się sztorm, zmiany ciśnienia na 100-kilometrowym obszarze mogą przekraczać 5 hPa, a dobowe wahania nierzadko osiągają 40 hPa.   Według skali opracowanej przez brytyjskiego admirała Francisa Beauforta, o sztormie należy mówić w sytuacji, w której wiatr wieje z minimalną prędkością wynoszącą 63 km/godz. Mamy wówczas do czynienia z 8. stopniem w 12-stopniowej skali. Sztormy osiągające najwyższą wartość są wywołane przez wiatr wiejący z prędkością przekraczającą 120 km/godz. Skąd biorą się tak silne wichury? Za występowanie niszczycielskich zjawisk odpowiada układ niskiego ciśnienia, powstający w momencie spotkania się skrajnych mas powietrza – zimnych, nadciągających z obszarów polarnych, i gorących, które docierają ze strefy podzwrotnikowej. Znaczne różnice temperatur doprowadzają do wystąpienia głębokiego niżu. Im głębszy, tym większa jest różnica ciśnienia w jego obszarze. Występowanie skrajnej różnicy ciśnienia na małym terenie prowokuje gwałtowny przepływ mas powietrza. W wyniku tarcia wiatru o powierzchnię wody podnosi się jej poziom w okolicy brzegu. Powstają nagony sztormowe, a jeżeli zjawisko to wystąpi równolegle z przypływem, na powierzchni wody wystąpią wysokie fale (przekraczające 10 metrów). Najgwałtowniejsze sztormy są „dziełem” huraganów, tropikalnych cyklonów i tajfunów. W trakcie występowania tych zjawisk, wiatr może osiągać (w porywach) prędkość przekraczającą 300 km/godz. Tak silne podmuchy mogą wywołać fale wysokie na kilkadziesiąt metrów. Niewiarygodne? A jednak! Najwyższa fala, jaką kiedykolwiek zarejestrowały przyrządy pomiarowe, powstała w październiku 2007 roku, w obszarze wschodniego wybrzeża Tajwanu. Tajfun Krosa wywołał sztorm, który osiągnął 12. stopień w skali Beauforta. Jedna z fal, która dotarła do brzegu, osiągnęła wysokość przekraczającą 32 metry! Istnieją miejsca na Ziemi, gdzie sztormowy wiatr wieje nieustannie. Jednym z nich jest tzw. „strefa ryczących czterdziestek”, czyli pas wód oceanicznych okalających półkulę południową między 40. a 50. stopniem szerokości geograficznej. To strefa niskiego ciśnienia, w której występują liczne cyklony. Fale osiągają tam wysokość dochodzącą do 20 metrów. Morze Bałtyckie jest znacznie spokojniejsze, jednak nie oznacza to, że nad Bałtykiem nie występują sztormy. Najpotężniejsze występowały w XIII i XIV stuleciu, czyli tuż przed nastaniem trwającego do 1850 roku okresu Małej Epoki Lodowcowej. Niszczycielskie sztormy występowały też na przełomie XIX i XX wieku. Jeden z najpotężniejszych sztormów, które dotknęły polskie wybrzeże, rozpętał się w październiku 1964 roku. Wówczas, wiatr osiągał prędkość dochodzącą do 162 km/godz. Bałtyk to dość płytki i niewielki zbiornik, o śródlądowym charakterze. Mogłoby się więc wydawać, że jest dość przewidywalny. Otóż nic bardziej mylnego. Warunki atmosferyczne na Morzu Bałtyckim są trudne do przewidzenia, a okres występowania największych sztormów zmieniał się na przestrzeni lat.  Jak wynika ze współczesnych danych, średnia liczba dni z wiatrem sztormowym to ok. 45 w roku w części zachodniej, 55 w części środkowej i 48 w części wschodniej. Najwięcej sztormów powstaje w półroczu chłodnym, czyli od października do marca. Przy czym największą częstotliwość tych zjawisk notuje się w listopadzie, styczniu i marcu. W tych miesiącach średnia liczba sztormów dochodzi do sześciu. Najbezpieczniejsze miesiące to natomiast czerwiec i lipiec, kiedy występują maksymalnie 3 sztormy. Należy podkreślić, że zjawiska sztormowe na Morzu Bałtyckim cechują się dużą niestabilnością. W niektórych latach, wiatrów sztormowych jest kilka razy więcej niż w innych, co dobitnie świadczy o dużej nieprzewidywalności Bałtyku. Nie da się jednoznacznie określić czasu trwania sztormu. Sztormowy wiatr może wiać przez kilka godzin, jednak najczęściej, zjawisko to utrzymuje się przez kilkadziesiąt godzin. W historycznych źródłach nie brakuje informacji na temat niszczycielskich zjawisk, które trwały przez tydzień lub dłużej. Jeden z najpotężniejszych tak długich sztormów rozpętał się w listopadzie 1703 roku na Kanale Angielskim (La Manche). Prędkość wiatru dochodziła wówczas do 193 km/godz. W Europie największe sztormy występują na Morzu Północnym. Jeden z najpotężniejszych rozpętał się w styczniu 1953 roku. W zachodniej Europie występowały wówczas wyjątkowo potężne nagony sztormowe, co doprowadziło do utworzenia głębokiego niżu nad Morzem Północnym. W następstwie wysokich przypływów i wiatru wiejącego z prędkością 180 km/godz. powstały fale, które zalały 4 proc. powierzchni Holandii. Życie straciło wówczas ok. 1800 osób, a blisko 30 tys. domów uległo zniszczeniu.  Jeden z najpotężniejszych sztormów na Starym Kontynencie jest datowany na styczeń 1362 roku. Osiągające 10 metrów fale dosłownie spustoszyły nadbrzeżne miejscowości w Niemczech, Danii, Holandii i Anglii. Śmierć poniosło wówczas ponad 25 tys. osób. To przerażające dane, jednak należy podkreślić, że na świecie zdarzają się znacznie potężniejsze sztormy. W tym miejscu warto wskazać na zjawisko z maja 2008 roku, wywołane przez cyklon Nargis. Powstały wówczas fale sztormowe, które wdarły się do delty Irawadi w Birmie. W wyniku tego tragicznego zdarzenia, zginęło ponad 146 tys. osób. Jeden z najtragiczniejszych sztormów w dziejach świata rozpętał się w listopadzie 1970 roku, w Zatoce Bengalskiej. Cyklon tropikalny Bhola wywołał wielkie fale sztormowe, które pokonały umocnienia brzegowe i wdarły się w głąb Bangladeszu. Doszło wówczas do cofnięcia się wód rzek, co doprowadziło do śmierci niemal miliona osób.  "
Jak powstał Pont du Gard – słynny starożytny akwedukt?,https://www.national-geographic.pl/artykul/jak-powstal-pont-du-gard-slynny-starozytny-akwedukt,Redakcja,['Historia'],"Wcześniej okolicę tę zamieszkiwali Celtowie, ale od około 120 r. p.n.e. uznali zwierzchnictwo Rzymu. Dzięki nim Nemausus (Nîmes) rosło, jednak brakowało mu wody. Dlatego Rzymianie rozpoczęli inwestycję, która była tyleż praktyczna, co dowodząca ich potęgi. Postanowili zbudować 50-kilometrowy system kanałów, doprowadzający wodę do miasta ze źródeł zwanych Fontes Urae. To jego pozostałości znamy dziś jako Pont du Gard. Akwedukt miał zapewnić Nemausus wszystkie zdobycze i cuda rzymskiej cywilizacji. Wodę dostarczano do miejskich fontann i publicznych toalet. Zaopatrywała również termy – łaźnie, będące wówczas istnymi świątyniami rozkoszy. Zażywano tam kąpieli i masaży, spotykano się ze znajomymi, czytano książki, podziwiano dzieła sztuki. Rzymskie termy były więc połączeniem plaży, spa, centrum handlowego i biblioteki. Woda trafiała też do niektórych willi. Nie zawsze legalnie. Znany jest raport niejakiego Juliusa Sextusa Frontinusa (40–103 r. n.e.), cesarskiego specjalisty do spraw wodociągowych w Rzymie. Podczas prac remontowych w Wiecznym Mieście odkrył on sieć rur, którymi rolnicy i handlarze bezprawnie dostarczali wodę z publicznego wodociągu na swoje pola, do swoich posesji i sklepów. Akwedukty miały różne formy i części: rurociągi nadziemne i podziemne, zbiorniki itd. To, co dziś znamy jako Pont du Gard – czyli „most nad rzeką Gard” – było bardzo istotnym elementem systemu, doprowadzającego wodę do Nemausus ze źródeł Fontes Urae. Budowę tego swoistego nadziemnego rurociągu rozpoczął i doglądał w latach 26–16 p.n.e. Marek Wipsaniusz Agrypa, rzymski polityk i wojskowy, przyjaciel i zięć cesarza Augusta. Świadczy o tym fakt, że na budowli umieszczono inskrypcję ku jego czci. Nie wiadomo jednak, czy Agrypa ją dokończył. Wiele wskazuje, że pracowano nad nią jeszcze później i ostatecznie sfinalizowano inwestycję za panowania cesarza Klaudiusza, około roku 50 n.e. Pont du Gard zbudowano z 21 tysięcy metrów sześciennych kamienia o łącznej wadze ponad 50 tysięcy ton. Ma on 275 m długości, 49 m wysokości i 6,4 m szerokości. Tworzą go trzy kondygnacje arkad, złożonych w sumie z 52 łuków (6 w dolnym piętrze, 11 w środkowym i 35 w górnym). Najniższe to potężne filary, oparte na skałach wystających z rzeki i jej wybrzeży. Woda z kolei płynęła najwyższą arkadą. Budowniczy wykorzystali fakt różnicy wysokości między Fontes Urae i Nemausus. To dzięki grawitacji krystalicznie czysta woda płynęła spokojnie ze źródeł do punktu docelowego. Rzymscy inżynierowie musieli jednak nie lada się głowić, ponieważ różnica wysokości między oboma miejscami wynosiła tylko 17 metrów, a wodociąg Pont du Gard miał nachylenie zaledwie 35 cm na każdy kilometr. To sprawiało, że koryto akweduktu trzeba było regularnie czyścić i konserwować. W ciągu doby Pont du Gard przepływało przynajmniej 20 milionów litrów (wedle niektórych źródeł, nawet ponad trzydzieści milionów). Pod rzymskim panowaniem Nemausus rozrosło się do miasta liczącego 50 tysięcy ludzi (dzisiejsze Nîmes ma populację 140-tysięczną). Na osobę przypadało więc przynajmniej 400 litrów dziennie."
Czego astronauci mogą nauczyć się od gryzoni zapadających w sen zimowy?,https://www.national-geographic.pl/artykul/czego-astronauci-moga-nauczyc-sie-od-gryzoni-zapadajacych-w-sen-zimowy,Unknown,['Nauka'],"Zwierzęta, które zapadają w sen zimowy, utrzymują się przy życiu dzięki zgromadzonym wcześniej zapasom tłuszczu. Normalnie tak długi post i brak ruchu redukowałby masę i osłabiał siłę mięśni, jednak u niedźwiedzi i innych hibernujących zwierzaków nie zauważono takich zależności. Ta tajemnica może mieć wpływ na przyszłość kosmicznych eksploracji. Badając powszechnie występujące w Ameryce Północnej paskosusły lampracie, biolodzy z Université de Montréal potwierdzili tzw. teorię odzyskiwania azotu mocznikowego. Według niej drobnoustroje jelitowe hibernujących zwierząt wykorzystują azot obecny w moczu do budowy nowych białek tkankowych. Zdaniem Matthew Regana to odkrycie może pomóc astronautom w zminimalizowaniu problemów z utratą ciała. Swoje wnioski opisał w prestiżowym czasopiśmie naukowym „Science”. Jak twierdzi, znalezienie sposobu na wzmocnienie procesów syntezy białek mięśniowych za pomocą odzyskanego z moczu azotu poprawiłoby stan zdrowia astronautów. Obecnie utrzymują masę mięśniową dzięki intensywnym ćwiczeniom. Statki kosmiczne są jednak zbyt małe, żeby zmieścić na nich profesjonalny sprzęt. W swojej pracy Regan zaprojektował serię technik, aby zbadać główne etapy procesu odzyskiwania azotu z moczu i ustalić, czy zachodzą podczas zimowej hibernacji w organizmie paskosusła lamparciego. Podczas jednego z eksperymentów laboranci zmieszali krew testowanych gryzoni ze zmodyfikowanym mocznikiem (CH4N2O). Atom węgla 12C w cząsteczce zastąpiono izotopem 13C, a atomy azotu 14N zastąpiono 15N. Dzięki temu naukowcy mogli śledzić losy cząsteczek na każdym etapie. Badany proces zakończył się wykryciem azotu mocznikowego w białku tkankowym. Eksperyment został przeprowadzony na paskosusłach z mikrobiomem jelitowym i bez niego trzy razy w ciągu roku: Wyniki wykazały, że w przypadku osobników z nienaruszonym mikrobiomem jelitowym na każdym etapie procesu pojawiły się dowody na pozyskiwanie azotu z moczu. Podobnej zależności nie zauważono jednak w przypadku paskosusłów ze zubożonymi mikrobiomami. Paskosusły lamparcie zapadają w kilkumiesięczny sen zimowy. / fot. Getty Images Zespół prowadzony przez Regana ustalił też, że inkorporacja azotu mocznikowego do białka tkankowego była najwyższa pod koniec zimy. Wygląda więc na to, że im dłuższy sen zimowy, tym aktywniejszy jest proces."
Rosjanie zniszczyli największy samolot na świecie. Antonov był w Polsce jeszcze w tym roku,https://www.national-geographic.pl/artykul/rosjanie-zniszczyli-najwiekszy-samolot-na-swiecie-antonov-byl-w-polsce-jeszcze-w-tym-roku-220301014346,Unknown,"['Nauka', 'Ludzie']","Trwająca już od 8 lat wojna hybrydowa między Rosją i Ukrainą pod koniec lutego przerodziła się w poważny konflikt zbrojny, rozgrywający się zarówno na lądzie, jak i morzu i powietrzu. W pomoc Ukraińcom angażuje się Europa i Stany Zjednoczone. Oprócz sankcji nałożonych na agresora, wiele państw zamyka też przestrzeń powietrzną dla rosyjskich samolotów i oferuje schronienie ukraińskim uchodźcom. Od kilku dni w mediach dominują zdjęcia zniszczonych miast w Ukrainie. Wojna niszczy wszystko na swojej drodze. Cierpią przede wszystkim niewinni ludzie, a straty finansowe dotyczą nie tylko branż, z których korzystamy na co dzień, ale też zaawansowanej techniki. Kiedy Rosja dopuściła się inwazji na Ukrainę, w kraju znajdował się największy samolot na świecie – Antonov AN-225 Mriya. To najdłuższa i najcięższa latająca maszyna w historii. AN-225 Mriya miał 84 m długości i skrzydła o rozpiętości 88,4 m. Ważył 200 tys. kg, a jego podwozie składało się z 32 kół. Samolot został uszkodzony przez Rosjan w niedzielę 27 lutego. Znajdował się w naprawie w hangarze na lotnisku Hostomel, na północny zachód od Kijowa. W czwartek 24 lutego w pobliżu lotniska trwały ciężkie walki. Okolica miała zostać zajęta w piątek po tym, jak rosyjskie siły powietrznodesantowe przyleciały helikopterami, zabijając ponad 200 żołnierzy ukraińskich sił specjalnych. Sześciosilnikowy Antonov AN-225 Mriya był w eksploatacji od 1988 r. Pierwotnie został zbudowany do transportu części radzieckich promów kosmicznych. To na jego pokładzie znajdował się najcięższy ładunek, jaki kiedykolwiek podróżował drogą powietrzną. Całkowita waga wynosiła wówczas 253 820 kg. Po ponownym włączeniu do ruchu jako samolot transportowy AN-225 był okazjonalnie używany do dostarczania pomocy. W ostatnich miesiącach gigantyczną maszyną transportowano środki sanitarne z Chin do obszarów silnie dotkniętych pandemią COVID-19. 
Antonov był absolutnym rekordzistą. / fot. STR/NurPhoto via Getty Images Największy samolot na świecie kilka razy wylądował w Polsce. W sierpniu 2003 r. AN-225 dostarczył elementy linii produkcyjnej dla fabryki zajmującej się produkcją płyt wiórowych w Szczecinku. Wówczas wylądował na lotnisku Poznań-Ławica. 14 kwietnia 2020 r. Antonov przyleciał do Warszawy z materiałami medycznymi. Jego lądowanie na Lotnisku im. F. Chopina było nie lada gratką dla fanów lotnictwa. Relację na żywo śledziło około 100 tys. osób. Gigantyczny samolot po raz ostatni był w Polsce w styczniu 2022 r. Maszyna wylądowała na rzeszowskim lotnisku Jasionka z ładunkiem z Chin dla firmy Canpack Brzesko. Update on the information of #AN225 ""Mriya"" aircraft: Currently, until the AN-225 has been inspected by experts, we cannot report on the technical condition of the aircraft.

Stay tuned for further official announcement.#StopRussia #StopRussiaAggression #Ukraine pic.twitter.com/EHyHVFJJXc Firma Antonov poinformowała w mediach społecznościowych, że nie może zweryfikować „stanu technicznego” samolotu, dopóki nie zostanie „sprawdzony przez ekspertów”. Jednak Ukroboronprom, państwowa korporacja zbrojeniowa Ukrainy poinformowała, że ​​AN-225 został zniszczony w niedzielnych walkach."
Archeolodzy odkryli starożytny „święty basen” w pobliżu Sycylii. Ma ponad 2500 lat i służył do obserwacji gwiazd,https://www.national-geographic.pl/artykul/archeolodzy-odkryli-starozytny-swiety-basen-w-poblizu-sycylii-ma-ponad-2500-lat-220318011658,Unknown,"['Odkrycia', 'Historia']","Dotychczas naukowcy sądzili, że starożytna prostokątna struktura na małej wyspie u zachodniego wybrzeża Sycylii służyła starożytnym fenickim marynarzom za port. Najnowsze badania sugerują, że mógł być to „święty basen”, w którym ludność poszukiwała obecności bogów. O odkryciu poinformowano na łamach czasopisma naukowego ""Antiquity"". „Basen” odkryto już w latach dwudziestych ubiegłego wieku, ale wówczas nikt dokładnie nie wiedział, czym był ten obiekt. Początkowo uznano, że jest to port. Badacze podejrzewali, że był to tak zwany Kothon, który pełnił w fenickim świecie funkcję wojskowej przystani. Pierwsze takie konstrukcje powstawały w trakcie wojen punickich, które rozgrywały się od 264 r. do 146 r. p.n.e. Republika rzymska walczyła wówczas z Kartaginą. Teraz badacze ustalili, że obiekt powstał dużo wcześniej, bo ok. 550 r. p.n.e. Miał pełnić funkcję olbrzymiego sanktuarium, w którym starożytni obserwowali gwiazdy.  – Przez blisko sto lat wszyscy myśleli, że w starożytnym mieście Motja powstał tak zwany Kothon. Nasze najnowsze wykopaliska obaliły właśnie tę teorię – mówi prof. Lorenzo Nigro, archeolog z Uniwersytetu Rzymskiego „La Sapienza”. W 2010 r. na wyspie rozpoczęto nowe wykopaliska. Naukowcy chcieli dowiedzieć się więcej o starożytnym mieście Motja oraz samym Kothonie. Wówczas okazało się, że na skraju obiektu odnaleziono ruiny trzech świątyń, a nie budynki portowe, których się spodziewano. To skłoniło archeologów do dalszych badań. W ciągu kolejnej dekady prof. Nigro wraz z zespołem badaczy usilnie próbowali rozwikłać tajemnice tajemniczej struktury. – Kiedy całkowicie wykopaliśmy i osuszyliśmy nieckę, byliśmy pewni, że nie mógł to być port. Nie było bezpośredniego połączenia z morzem. Woda dostawała się do tego basenu z innego źródła – podkreśla profesor. Prawdopodobnie pochodziła z pobliskiej laguny, z którą obiekt był połączony kanałem, który udało się odkrywcom wykopać.  W trakcie kolejnych prac naukowcom udało się odnaleźć dowody na to, że Kothon w rzeczywistości był zaawansowanym kompleksem rytualnym. Wykopano ruiny budynków świątynnych, które znajdowały się po obydwu stronach basenu oraz kilka steli i ołtarzy. Dodatkowo, na środku obiektu odkryto wota oraz cokół, na którym znajdował się niegdyś posąg Baala - bóstwa, które pochodzi z wierzeń semickich. Kult Baala został sprowadzony z Syrii do Rzymu przez Cesarza Heliogabala. Co ciekawe, Baal był odpowiednikiem sławnego greckiego Herkulesa. Rzeźbę wykopano w pobliżu basenu, a naukowcy postawili ją z powrotem na jej pierwotne miejsce.  Naukowcy w oświadczeniu przekazali, że wszystko wskazuje na to, że kompleks rytualny został zaprojektowany w taki sposób, aby pokrywał się z konstelacjami, które były widziane na niebie. – Naszym zdaniem, to dowód na to, jaką wiedzę o niebie miały starożytne cywilizacje – twierdzi prof. Nigro. Uczeni podejrzewają, że powierzchnia basenu miała odbijać gwiazdy, aby ludzie mogli śledzić ich ruch. Dodatkowo, w wierzeniach fenickich, każdy gwiazdozbiór oznaczał innego boga. Badacze podejrzewają, że w tym miejscu oddawano im cześć. Ale to nie wszystko. Profesor Nigro sugeruje, że świątynia mogła pełnić funkcję obiektu nawigacyjnego. W kompleksie bowiem odnaleziono narzędzie, które miało umożliwiać nawigację. Dodatkowo, na jednej ze stel zaobserwowano wizerunek egipskiego boga, który był kojarzony z astronomią. Motja była starożytnym miastem, które powstało ok. 800 r. p.n.e. na małej wysepce, która ma średnicę zaledwie dwóch kilometrów. Zostało założone przez Fenicjan jako miasto handlowe. Przez wieki osada stała się wielokulturowym i wieloetnicznym miejscem. Zawdzięcza to wpływom fenickim, kartagińskim, egipskim i greckim."
Kury nie zawsze lądowały na talerzach. Przed udomowieniem były otaczne czcią i grzebane razem z ludźmi,https://www.national-geographic.pl/artykul/kury-nie-zawsze-ladowaly-na-talerzach-przed-udomowieniem-byly-otaczne-czcia-i-grzebane-z-ludzmi-220607120641,Unknown,['Przyroda'],"Pojawiło się już przynajmniej kilka badań mówiących o historycznym udomowieniu psów i kotów. Nie dziwne, że interesuje nas ten temat, skoro wiele osób na świecie uważa czworonogi nie tylko za swoich przyjaciół, ale też członków rodziny. Udomowione zwierzęta to jednak nie tylko psy i koty, ale też trzoda czy drób. Kury są obecne w tak wielu gospodarstwach wiejskich, że mało kto zastanawia się, skąd się właściwie wzięły. Do tej pory uważano, że kury udomowiono na terenie dzisiejszych Chin i Indii już 10 tysięcy lat temu. W Europie miały pojawić się trzy tysiące lat później. Najnowsze badania przeprowadzone przez naukowców z uniwersytetów w Exeter, Monachium, Cardiff, Oxford, Bournemouth, Tuluzy oraz uniwersytetów i instytutów w Niemczech, Francji i Argentynie wskazują jednak na to, że dotychczasowe ustalenia były błędne. Ostatnie ustalenia zostały opisane na łamach czasopism naukowych „Antiquity” i „Proceedings of the National Academy of Sciences”. – Jedzenie kurczaków jest tak powszechne, że ludzie myślą, że jemy je od zawsze. Nasze dowody pokazują, że historyczne relacje ludzi z kurami były znacznie bardziej złożone i że przez wieki te ptaki były otaczane czcią – mówi profesor Naomi Sykes z University of Exeter. Naukowcy przypominają, że nie zawsze jedliśmy kury. / fot. Morsa Images/Getty Images Naukowcy przekonują, że udomowienie kur miało związek z uprawą ryżu w południowo-wschodniej Azji. Tam właśnie żyli ich dzicy przodkowie. Pola ryżowe wabiły ptactwo z dżungli i tak zapoczątkowała się relacja między nimi a ludźmi. Proces udamawiania trwał co najmniej od ok. 1500 roku p.n.e. Kolejnym etapem było transportowanie kurcząt przez Azję i Morze Śródziemne. Wykorzystywano wówczas szlaki greckich, etruskich i fenickich handlarzy. Kury nie od razu były jedzone. Początkowo w Europie uchodziły za zwierzęta egzotyczne, przez co otaczano je czcią. Wskazują na to chociażby wspólne pochówki z ludźmi. Dopiero Imperium Rzymskie spopularyzowało kurczaki jako pokarm. W tym czasie zaczęto jeść także kurze jajka. Zwyczaj ten nie upowszechnił się w Wielkiej Brytanii aż do trzeciego wieku. Co ciekawe, obecnie jajko to jeden ze stałych elementów typowego angielskiego śniadania. Wróćmy jednak do kurzych szczątków, bo to one odegrały istotną rolę w badaniu. Naukowcy ponownie przeanalizowali szkielety w ponad 600 miejscach w 89 krajach. Najstarsze kości udomowionej kury znaleziono w środkowej Tajlandii. Szacuje się, że zwierzę zostało pogrzebane między 1650 a 1250 r. p.n.e. Kury są hodowane dla mięsa i jajek. Nie występują w naturze. / fot. Massimo Borchi/Atlantide Phototravel/Getty Images Dodatkowe badania radiowęglowe kurzych szkieletów znalezionych na pograniczu Europy i Azji oraz w północno-zachodniej Afryce wykazały, że kości są młodsze, niż pierwotnie zakładano. To sugeruje, że kury pojawiły się w Europie dopiero około 800 r. p.n.e., a nie przed rokiem tysięcznym. Najpierw kury udomowiono w regionie śródziemnomorskim. Ich rozpowszechnienie w chłodniejszym klimacie Szkocji, Irlandii, Skandynawii i Islandii zajęło prawie 1000 lat."
"Jeśli kosmici istnieją, przypominają sztuczną inteligencję, a nie zielone ludziki – twierdzi znany astronom",https://www.national-geographic.pl/artykul/jesli-kosmici-istnieja-przypominaja-sztuczna-inteligencje-a-nie-zielone-ludziki-twierdzi-znany-astronom,Unknown,"['Kosmos', 'Nauka']","Seth Shostak to profesor astronomii i dyrektor SETI – instytutu zajmującego się poszukiwaniem pozaziemskiej inteligencji. Pomimo zainteresowania jakie obecnie wywołują spekulacje na temat UFO, związane z materiałami udostępnionymi przez Pentagon i archiwum CIA, uczony zachowuje chłodne, naukowe podejście.   W eseju opublikowanym przez  „The Guardian” prof. Shostak pisze: „Nie spodziewam się  żadnych wielkich nadchodzących rewelacji. Uważam, że jest wielce prawdopodobne, że obcy są obecni w naszej galaktyce. Ale nie wierzę, że kręcą się w naszej, ziemskiej przestrzeni powietrznej. Ani teraz, ani w czasach historycznych. Twierdzenia, że istoty pozaziemskie pomagały budować wielkie piramidy na egipskiej pustyni 5 000 lat temu są, szczerze mówiąc, śmieszne”.  „Nie wydaje mi się, żeby filmy nagrane przez kamery w myśliwcach F-18 marynarki wojennej rzeczywiście pokazywały obce statki kosmiczne krążące po niebie nad Pacyfikiem. Istnieją bardziej prozaiczne wytłumaczenia tych filmów, nie potrzeba do tego żadnych istot pozaziemskich” – dodaje astronom.  Zdaniem prof. Shostaka i innych naukowców, gdyby Ziemia została odwiedzona przez kosmitów, ich wygląd zapewne mocno by nas zaskoczył. Na naszej planecie w toku ewolucji powstały bardzo różnorodne formy życia. Można założyć, że życie na innych planetach również jest bardzo zróżnicowane.   Wszystkie ziemskie istoty są podobne do siebie i swoich przodków pod względem molekularnym – ich komórki zawierają np. nić DNA. Jednak ta sama biochemia działa zarówno u człowieka, jak i u bakterii czy sekwoi. Jeśli więc życie miałoby powstać na innej planecie, to istoty, które by z niej pochodziły, były zapewne zbudowane zupełnie inaczej niż my.   Wygląd kosmitów, do jakiego przyzwyczaiły nas filmy, jest tak naprawdę projekcją naszych wyobrażeń, które biorą się z tego, co znamy. Wyobrażamy sobie inne inteligentne istoty jako podobne do nas, tylko nieco „obce”: niższe, o innym kolorze skóry czy długości kończyn.     Jednak jeśli obcy kiedyś nas odwiedzą, nie tylko nie będą do nas podobni z wyglądu. Możliwe, że różnice będą sięgać znacznie głębiej. Obcy mogli ewoluować w środowisku wodnym lub pod grubą skorupą lodu.   Mogą też być na innym stadium rozwoju niż my. Układy planetarne są od siebie bardzo oddalone – takich odległości nie da się szybko pokonać nawet przy użyciu najbardziej zaawansowanych (i przynajmniej na razie wyobrażalnych) technologii. Podróże międzygwiezdne byłyby więc tak długie, że nie mogłyby jej sprostać organizmy zbudowane tylko z organicznych tkanek. "
Supergóry długie jak z Polski do Wietnamu. Starożytne szczyty odegrały kluczową rolę w historii życia na Ziemi,https://www.national-geographic.pl/artykul/supergory-jak-z-polski-do-wietnamu-starozytne-szczyty-odegraly-kluczowa-role-w-historii-zycia-na-ziemi,Unknown,['Przyroda'],"Były wysokie jak Himalaje, ale ich łańcuchy ciągnęły się tysiące kilometrów dalej. Mowa o supergórach. Tak naukowcy nazywają szczyty, które dwukrotnie w historii naszej planety podzieliły superkontynenty na mniejsze części. Miliony lat później na Ziemi nie ma już podobnych formacji. – Nie chodzi tylko o ich wysokość – mówi Ziyi Zhu, doktorant z Australian National University (ANU) w Canberze i główny autor badania – Himalaje mają około 2,5 tys. km. Żeby mieć pojęcie o skali, trzeba wyobrazić sobie łańcuch górski trzy lub cztery razy dłuższy. Z ustaleń naukowców wynika, że formowanie się i gradacja prehistorycznych szczytów odegrała kluczową rolę w pojawieniu się pierwszych na świecie złożonych komórek oraz w procesie eksplozji kambryjskiej. Zespół prowadzony przez Zhu opisał swoje odkrycia na łamach czasopisma naukowego „Earth and Planetary Science Letters”. Jak czytamy, w trakcie erozji gigantycznych łańcuchów górskich do morza trafiały duże ilości składników odżywczych. To dzięki nim zaczęły ewoluować nowe formy życia. Góry powstają w wyniku ruchu i nakładania się na siebie kontynentów. Ich formowanie może trwać setki milionów lat, ale nawet najwyższe łańcuchy górskie nie są niezniszczalne. Najbardziej osłabia je erozja powodowana przez wiatr i wodę. Po niektórych szczytach w ziemi zostały tylko minerały. Dzięki nim naukowy mogą odtworzyć historię naszej planety. Himalaje to najwyższy łańcuch górski na Ziemi. / fot. Getty Images Autorzy najnowszych badań przyjrzeli się cyrkonom z domieszką lutetu, pierwiastka, który powstaje u podnóża wysokich gór. Analiza wykazała, że w tym przypadku były to supergóry. Pierwszy łańcuch uformował się od około 2 do 1,8 miliarda lat temu, drugi od 650 do 500 milionów lat temu. Rozmieszczenie cyrkonów wskazuje na to, że starożytne szczyty rozciągały się na długości ponad 8 tys. kilometrów. To tak, jakby Tatry zaczynały się w Zakopanem, a kończyły w Hanoi. Naukowcy podkreślają, że erozja tak wielu skał miała nieoceniony wpływ na rozwój życia na naszej planecie. Oprócz uwalniana składników odżywczych do wody – w tym żelaza i fosforu – erodujące góry produkowały też tlen, dzięki czemu Ziemia była coraz lepszym środowiskiem do rozwijania się nowych gatunków. Uformowanie się Nuna Supermountain nakłada się w historii na występowanie pierwszych komórek eukariotycznych, z kolei Transgondwana Supermountain „wyrosły” w tym samym czasie (575 milionów lat temu), kiedy na Ziemi pojawiły się pierwsze duże zwierzęta. Badacze potwierdzili również poprzednie odkrycia swoich kolegów. Od około 1,7 miliarda do 750 milionów lat temu formacja gór na Ziemi stanęła w miejscu. Naukowcy nieoficjalnie nazywają ten okres „nudnym miliardem”. To dlatego, że brak nowych składników odżywczych opóźniał ewolucję stworzeń morskich. To kolejne potwierdzenie, że biologiczne eksplozje na naszej planecie były zależne od kolosalnych łańcuchów górskich. Kolejne badania mają pomóc naukowcom jeszcze lepiej zrozumieć ten związek. Najwyższa góra na świecie to ośmiotysięcznik Mount Everest, nazywany Czomolungmą. Oficjalna wysokość szczytu to 8848 m n.p.m., choć pomiary Chińczyków wskazują na 8844 m n.p.m., a Amerykanów 8850 m n.p.m. Mount Everest został po raz pierwszy zdobyty 29 maja 1953 r. przez Edmunda Hillary'ego i Tenzinga Norgaya."
Starożytny ząb znaleziony w Laosie miał należeć do denisowian. To wyjaśni historię migracji starożytnych ludzi,https://www.national-geographic.pl/artykul/starozytny-zab-znaleziony-w-laosie-mial-nalezec-do-denisowian-to-wyjasni-historie-migracji-starozytnych-ludzi-220519102421,Unknown,['Odkrycia'],"To może być jedno z najważniejszych odkryć tego roku, jeśli nie dekady. Naukowcy badający jedną z jaskiń w Laosie znaleźli ząb trzonowy. Najprawdopodobniej należał on do przedstawiciela denisowian – grupy starożytnych ludzi zidentyfikowanych po raz pierwszy w 2010 r. Znalezisko zostało opisane na łamach czasopisma naukowego „Nature Communications”. Archeolodzy trafili na ząb w jaskini Cobra Cave, położonej 260 km na północ od stolicy Laosu, Vientiane. Wykopaliska w tym miejscu trwają od 2018 r. Autorzy badań szacują, że trzonowiec może liczyć od 131 tys. do 164 tys. lat. Ustalili jego wiek na podstawie analizy osadów jaskiniowych oraz wieku skał pokrywających skamieniałość. Ząb miał należeć do dziewczynki, która zmarła między 3. a 9. rokiem życia. Skąd pomysł, że dziecko było przedstawicielem denisowian? Naukowcy porównali znaleziony ząb z uzębieniem Homo sapiens i Homo erectus. Nie znaleźli jednak zbyt wielu podobieństw. Trzonowiec z Laosu najbardziej pasował do innego zęba denisowianina, odkrytego wcześniej w Tybecie. Autorzy badań nie wykluczają, że ząb mógł należeć do neandertalczyka. Jest to jednak mało prawdopodobne. – Wszystko pasuje do tego, czego oczekiwalibyśmy od dolnego zęba trzonowego denisowianina – komentuje dla National Geographic Bence Viola, niezaangażowany w badania paleoantropolog z Uniwersytetu w Toronto. Wcześniejsze badania wykazały, że denisowianie żyli na terenach obecnej Syberii i Tybetu. Ich DNA wykryto również u współczesnych mieszkańców Filipin i Australii. Jeśli przypuszczenia naukowców się potwierdzą, będzie to pierwszy dowód na to, że denisowianie żyli także w Azji Południowo-Wschodniej. Część naukowców jest przekonana, że to ząb denisowianina. / fot. Nature Communications Jak na razie środowisko naukowców jest dość powściągliwe. To dlatego, że autorzy badań nie przeprowadzili jeszcze analizy zęba. Niestety, tropikalny klimat Laosu utrudnia ten proces. Zespół badawczy planuje kontynuować prace wykopaliskowe w jaskini po przerwie spowodowanej pandemią. Ich ostatnie odkrycie sugeruje, że w okolicy może znajdować się więcej śladów obecności starożytnych ludzi."
"Dzieci uważają, że hot dogi są z roślin, a frytki – z mięsa. Paradoksalnie, to szansa na zmianę ich nawyków",https://www.national-geographic.pl/artykul/dzieci-uwazaja-ze-hot-dogi-sa-z-roslin-a-frytki-z-miesa-paradoksalnie-to-szansa-na-zmiane-ich-nawykow-220224042802,Unknown,"['Odkrycia', 'Nauka|National Geographic > Ludzie']","Badacze z amerykańskiego Uniwersytetu Furman wykazali, że współczesne dzieci jedzą mięso, ale bardzo często robią to nieświadomie. Wynika to z braku ich wiedzy na temat żywienia. I nie chodzi tu o powszechne przekonanie, że np. mleko pochodzi ze sklepu, a nie od krowy. Naukowcy postanowili sprawdzić, czy dzieci wiedzą, skąd pochodzą potrawy znajdujące się w ich codziennym menu. W tym celu przepytali grupę Amerykanów w wieku od 4 do 7 lat.  Pytania dotyczyły 13 produktów spożywczych. Odpowiedzi były dość zaskakujące. Spora grupa dzieci – średnio ok. 30 proc. – uznała potrawy mięsne za produkty pochodzenia roślinnego. Dotyczyło to m.in.: Równie zaskakującym wyjątkiem były frytki. Aż 47 proc. badanych uznało je za produkt pochodzenia zwierzęcego. Natomiast większość dzieci była świadoma tego, że mleko to pokarm pochodzący od zwierząt. Ciekawe wnioski płyną też z drugiej części badania. Dzieci miały w nich określić, czy dany obiekt jest jadalny, czy nie. Okazało się, że za niejadalne zostały uznane zwierzęta hodowlane, m.in.: Można z tego wyciągnąć dość oczywiste wnioski. Edukacja biologiczna i żywieniowa dzieci w USA jest na dość niskim poziomie. Nawet dość ewidentna sugestia zawarta w nazwie, jak nuggety z kurczaka, nie jest właściwie zrozumiana przez dużą grupę młodych ludzi. – Dzieci jedzą sporo mięsa, nie mając w ogóle pojęcia, że to mięso – zauważają naukowcy. Wynika to także z faktu, że współczesna żywność w krajach rozwiniętych jest najczęściej wysokoprzetworzona. Mięso wyglądem w żaden sposób nie przypomina zwierzęcia, od którego pochodzi. Dla uczonych z Uniwersytetu Furman jest to jednak także szansa. – Wiele dzieci odrzuca ideę zjadania zwierząt. Można więc edukować je i skutecznie zachęcić do zmiany diety na zawierającą więcej produktów roślinnych – sugerują badacze na łamach czasopisma naukowego „Journal of Environmental Psychology”. Przejście na dietę bezmięsną niekoniecznie musi jednak być zdrowe. Wiele roślinnych zamienników mięsa to produkty wysokoprzetworzone. Stworzono je tak, by wykorzystywały nasze naturalne apetyty. Dzięki dodatkom ich smak kojarzy się z wartościowym białkiem zwierzęcym. Jednak dostarczają przede wszystkim nadmiaru kalorii pod postacią tłuszczów nasyconych czy węglowodanów łatwoprzyswajalnych."
Atak na Pearl Harbor. 80 lat temu Japonia zaatakowała Stany Zjednoczone,https://www.national-geographic.pl/artykul/80-lat-temu-japonia-zaatakowala-stany-zjednoczone,Unknown,['Historia'],"Krótko przed godziną 8 czasu lokalnego doszło do niespodziewanego ataku japońskich samolotów na amerykańską bazę Pearl Harbor. W ciągu dwóch godzin zniszczono niespełna 20 okrętów wojennych i ponad 300 samolotów. Około 2400 Amerykanów zginęło w trakcie nalotu, włączając w to cywilów. 1000 osób zostało rannych. Dzień później prezydent Franklin Delano Roosevelt w trakcie swojego przemówienia w Kongresie, nazwał ten atak bez wypowiedzenia wojny „dniem hańby”. Tym samym stany zjednoczone przystąpiły do II Wojny Światowej.  Chociaż atak na Pearl Harbor był dla Amerykanów zaskoczeniem, to ryzyko wojny Stanów Zjednoczonych z Japonią narastało od wielu lat, jeśli nie dekad. USA były mocno zaniepokojone imperialnymi zakusami Kraju Kwitnącej Wiśni, które w latach 30 doprowadziły do ekspansji poza granicę kraju i wypowiedzeniu wojny Chinom w 1937 roku. W odpowiedzi amerykański rząd nałożył szereg sankcji i embarg, które miały uderzyć w japońską gospodarkę. Amerykanie chcieli dać sygnał Cesarstwu, aby pohamowało swoją agresywną politykę. Miało to skutek całkowicie odwrotny. Obydwa państwa nie chciały ustąpić, a widmo wojny stawało się coraz bardziej wyraźne. Rząd premiera Hideki Tōjō oraz najwyższe dowództwo armii, postanowiło w końcu wypowiedzieć wojnę Stanom. Uznali, że bez takiego kroku nie będzie możliwa realizacja japońskich planów na Zachodnim Pacyfiku.  W 1940 r. Japonia podpisała pakt z III Rzeszą i Włochami, oficjalnie angażując się w działania wojenne. W tym samym roku dowództwo kraju, na czele z admirałem Isoroku Yamamoto, zaczęło opracowywać plan ataku na Pearl Harbor. Inspiracją miał być brytyjski atak samolotów torpedowych na Tarent na bazę włoskiej marynarki wojennej, przeprowadzony w listopadzie. Miesiąc później Yamamoto przedstawił swój plan szefostwu. W kolejnych miesiącach dopracowywano szczegóły oraz przeprowadzano manewry, które miały przygotować japońskich pilotów. Pojawiły się dwa ważne problemy, które mogły zaważyć o niepowodzeniu nalotu.  Pierwszy polegał na tym, jak zrzucić torpedy na płytkich wodach bazy, aby nie ugrzęzły na dnie. W tym celu Japończycy zamówili torpedy typu brytyjskiego, które były mniejsze japońskich oraz zamontowano na nich drewniane stabilizatory. Drugim problemem było ukrycie tak dużej liczby lotniskowców, które miały wypłynąć w stronę Stanów Zjednoczonych. Cesarscy decydenci stwierdzili, że flota skieruje się w stronę Hawajów północną częścią Oceanu Spokojnego, która była rzadko uczęszczana. Głównie ze względu na warunki pogodowe. W teorii japoński plan był prosty. Zniszczyć amerykańską flotę. Dzięki temu, Amerykanie nie byliby w stanie skutecznie walczyć, gdyby marynarka wojenna Japonii rozprzestrzeniła się na południowym Pacyfiku. 26 listopada z Wysp Kurylskich wypłynęła japońska flota. Liczyła 6 lotniskowców, a na ich pokładzie znajdowało się 380 samolotów, w tym 143 torpedowe, 129 bombowców nurkujących oraz 108 myśliwców. Ich osłonę stanowiły 2 pancerniki, 2 ciężkie krążowniki, 1 lekki krążownik, 9 niszczycieli oraz 8 okrętów podwodnych. W porcie Pearl Harbor znajdowało się 70 okrętów amerykańskich, a w pobliżu stacjonowało niespełna 400 samolotów. Na szczęście dla Amerykanów, dwa dni przed atakiem, z bazy wypłynęły dwa najbardziej wartościowe lotniskowce USS „Lexington” i USS „Enterprise” i główne cele Japończyków. Przez całą drogę w stronę hawajskiego wybrzeża obowiązywała całkowita cisza radiowa. Kapitanowie kontaktowali się ze sobą wyłącznie za pomocą flag i sygnałów świetlnych. Japończycy chcieli aż do ataku pozostawić element zaskoczenia. "
Odkrywamy fascynujące historie zamków Warmii i Mazur. W tle czary i masoneria,https://www.national-geographic.pl/artykul/odkrywamy-fascynujace-historie-zamkow-warmii-i-mazur-w-tle-czary-i-masoneria,Agnieszka Franus,['Historia'],"Zaproponuję wam coś nietypowego: zwiedzanie Reszla od tyłu – mówi na powitanie pani Joanna, nasza przewodniczka, i kieruje się w stronę przeciwną do głównych atrakcji miasteczka. Nigdy wcześniej tutaj nie byłam, więc zgadzam się bez wahania. O Reszlu słyszałam jedynie to, że spalono tu na stosie ostatnią w Europie czarownicę, tymczasem my przechodzimy przez imponujących rozmiarów ceglany gotycki most. Jak się okazuje, nie spełniał on tylko funkcji komunikacyjnych, ale był również więzieniem. Pani Joanna wskazuje miejsce za kratką, gdzie spuszczano na linie skazańca – tam pod mostem miał celę, w której odbywał karę, a raz dziennie dostarczano mu jedzenie. Most też zimą był noclegownią dla ubogich i bezdomnych, wystarczyło pod przęsłami zrobić drewniane stelaże i zasłać je słomą. Stąd wzięło się powiedzenie: spać pod mostem. Przechodzimy pod nim i już jesteśmy w parku – zachwycającej ostoi zieleni, plątaninie różnych gatunków, często sędziwych drzew obrastającej dość głęboki wąwóz. To baśniowe miejsce, gdzie śpiewają ptaki i przyjemnie szumi woda, a my odpoczywamy odcięci całkowicie od świata, który toczy się gdzieś dalej ukryty i wyciszony przez gęstą kurtynę z drzew. – Żeby budowa warowni obronnej miała sens, musiało być spełnionych kilka warunków – opowiada przewodniczka, wprowadzając nas w historię Reszla, która zaczęła się właśnie od budowy zamku, wokół którego z czasem wyrosła osada. Reszel to pierwsza z ceglanych gotyckich warowni na moim szlaku. Miasteczko leży na Warmii, na północno-zachodnim skraju Pojezierza Mrągowskiego. Przemierzając ten szlak, nie zwiedzamy tylko masywnych ceglanych murów – przy wielu obiektach działają bractwa rycerskie, które ożywiają tę część naszej historii, często w sposób spektakularny. Dzięki rekonstruktorom i ich dociekliwości wiemy więcej o tamtych czasach i rzemiośle rycerskim. Możemy być świadkami pojedynków, turniejów, bitew, biesiad, posłuchać muzyki z tamtej epoki i pozachwycać się strojami. Wiele z tych zamków przekształcono na hotele, dając możliwość spełnienia dziecięcych marzeń, żeby przenocować w takim miejscu, a za sprawą organizowanych tu historycznych imprez nawet przenieść się w czasie. – Pierwszym warunkiem budowy warowni była obecność wzgórza – kontynuuje pani Joanna. Żeby zapewniało odpowiednią widoczność i możliwości obronne oraz źródło wody – tutaj była nim rzeka Sejna. – W dawnych czasach w okolicy zamku nie było oczywiście żadnych drzew, żeby nic nie utrudniało widoczności – podkreśla. Dlatego ten park powstał dopiero pod koniec XIX w. Budowano je mniej więcej co 30 km, żeby załogi mogły się wzajemnie ostrzegać na wypadek niebezpieczeństwa. Wówczas na wieżach rozpalano ogniska. Strategiczne walory tutejszego wzgórza docenili już Prusowie – do walki z nimi książę Konrad Mazowiecki sprowadził właśnie Krzyżaków. I najczęściej było tak, że po podboju Krzyżacy swoje warownie budowali już w miejscu dawnych strażnic Prusów. Tak też było w Reszlu.  Z parku wychodzimy pod kościół Świętych Apostołów Piotra i Pawła, który zaczęto budować ok. 1370 r. Ta trzynawowa świątynia ma wysoką na 52 m wieżę, która niedawno została odnowiona. Na jej szczyt wiedzie ok. 220 schodków, ale warto je pokonać, żeby zobaczyć panoramę Reszla. Już wiem, dlaczego uchodzi ono za jedno z najładniejszych miasteczek Warmii. W dobrym stanie zachował się tu średniowieczny układ ulic, z urokliwymi kamieniczkami, zamkiem i ratuszem. Reszel wraz z krzyżacką strażnicą przeszły pod panowanie biskupów warmińskich w 1275 r. Sprawowali oni władzę zarówno duchową, jak i świecką, byli niezależni od zakonu krzyżackiego, ale korzystali z ochrony mnichów rycerzy. I to oni zbudowali obecny zamek, w którym dziś mieszczą się hotel i galeria sztuki współczesnej, a w piwnicach zgromadzono narzędzia tortur. Po pierwszym rozbiorze Polski znalazł się on pod panowaniem Prus i urządzono w nim więzienie. Tutaj właśnie przetrzymywana była i torturowana Barbara Zdunk, kobieta, którą oskarżono o wzniecenie czarami pożaru w Reszlu. Po procesie została spalona na stosie jako ostatnia czarownica Europy. A stało się to w 1811 r. Zamki krzyżackie, kapitularne i biskupie powstawały od końca XIII do początków XV w. na ziemiach obecnej północno-wschodniej i północnej Polski. To w sumie kilkadziesiąt obiektów wykonanych z ręcznie robionej cegły na kamiennej podmurówce. Budowano je zwykle na planie kwadratu lub prostokąta i w zależności od rangi – czy mieszkał w nim komtur, czy np. prokurator lub inny urzędnik krzyżacki – miały cztery lub mniej skrzydeł otaczających dziedziniec, komunikację między poszczególnymi częściami zapewniały krużganki. Na pierwszym pietrze znajdowały się kaplica, sala zebrań i jednocześnie jadalnia, gdzie mnisi rycerze spożywali skromne posiłki, a pościli przez nawet aż 120 dni w roku, dormitorium, gdzie spali w ubraniach, i kuchnia. Na poddaszu zorganizowane były magazyny oraz zbrojownie, a w piwnicach więzienie, czasami browar, bo bracia zakonni produkowali też własne trunki. Warownie otaczały mury zewnętrzne oraz fosa. Oczywiście do dziś wiele z tych elementów się nie zachowało – większość zamków spłonęła lub została zburzona, a to, co zwiedzamy obecnie, to późniejsze, często XX-wiecznie rekonstrukcje. Zamek w Kętrzynie, oddalony zaledwie 20 km od Reszla, jest takim przykładem. Początkowo miał trzy skrzydła zamknięte od strony zachodniej murem z bramą wjazdową. Najbardziej reprezentacyjne skrzydło północne zajmował zakonny prokurator. Obecnie w zrekonstruowanym zamku mieści się Muzeum im. Wojciecha Kętrzyńskiego. Zgromadzono tu eksponaty z historii Kętrzyna, który w XVI w. był jednym z trzech najbogatszych miast Prus Książęcych. I pamiątki po sławnych kętrzynianach, do których należał między innymi Wilhelm Wien, laureat Nagrody Nobla w dziedzinie fizyki.  Uwagę zwracają też akcesoria po tajemniczej loży masońskiej założonej w tym mieście w 1818 r. pod nazwą Trzy Bramy Świątyni. Wolnomularstwo zostało zdelegalizowane w całej Rzeszy przez Hitlera, który z kolei bywał w oddalonym o 8 km Wilczym Szańcu, swojej głównej kwaterze na czas wojny na Wschodzie. Skala tego obiektu robi wrażenie. 250 ha najbardziej strzeżonego terenu w Rzeszy otoczono zasiekami i polem minowym, które miało do 130 m szerokości, i umieszczono w nim 300 tys. ładunków. Bezpieczeństwa dodatkowo strzegły drewniane wieże i stanowiska ckm-ów. Na terenie Wilczego Szańca znajdowało się kilkadziesiąt budynków murowanych i ok. 100 drewnianych. Najcięższe schrony typu „A” zbudowano dla Adolfa Hitlera, Martina Bormanna i Hermanna Göringa. Schron Führera III Rzeszy miał 36 m długości, 32 m szerokości i 10 m wysokości, grubość jego stropu wynosiła 8 m, a ważył ponad 50 tys. ton. Pracowało tu i przebywało 2,5 tys. osób. Kiedy zbliżały się wojska radzieckie, Hitler wydał rozkaz zniszczenia Wilczego Szańca, więc to, co teraz oglądamy, to gigantyczne gruzowisko, olbrzymie żelbetonowe ściany połamane i powyrywane z pierwotnego położenia. Podobno siła wybuchów była tak wielka, że niektóre bloki wylatywały w powietrze na kilka metrów, a wstrząsy odczuwano w promieniu nawet 30 km. Na terenie kwatery można zwiedzić odtworzony z detalami barak – na chwilę przed eksplozją – w którym 20 lipca 1944 r. Claus von Stauffenberg dokonał nieudanego zamachu na Hitlera. Gdyby mu się udało, historia chociażby powstania warszawskiego, na którego temat jest tu ekspozycja, zapewne potoczyłaby się inaczej. Kiedy dzikie tereny Mazur porastały nieprzebrane lasy Puszczy Galindzkiej, a jeziora zamieszkiwały wielkie ilości ryb, na przepięknym wzgórzu pomiędzy jeziorami Ryńskim i Ołów rozpoczęto budowę zamku Ryn – tak zaczyna się historia tego obiektu, którego początki sięgają 1377 r., a w którym zatrzymałam się na nocleg. Wielokrotnie przebudowywany ze względu na funkcje, które pełnił, a był komturią i siedzibą prokuratora krzyżackiego, później myśliwską rezydencją, więzieniem, obecnie zaś jest tu elegancki hotel z prawdziwym gotyckim klimatem.  Ma on też swoją białą damę. Jest nią podobno Anna – żona litewskiego księcia Witolda, który przy pomocy Krzyżaków chciał zdobyć koronę Litwy, dlatego wielokrotnie odwiedzał ten zamek, układając się z Krzyżakami. Jako gwarantów sojuszu i przejścia na ich stronę Witold pozostawił w Rynie swoją żonę i dzieci. A że książę jednak nie zdradził Jagiełły w bitwie pod Grunwaldem, Krzyżacy z zemsty zamurowali jego rodzinę w tutejszych piwnicach. Zamiast jednak szukać białej damy w labiryncie tutejszych piwnic i korytarzy, wybieram kolację tuż obok, nad jeziorem Ołów, w restauracji z mazurską kuchnią. Jej hitem jest szczupak w sosie chrzanowym. A szefową kuchni Agnieszka Wesołowska, mistrzyni dawnej sztuki kulinarnej. Poleca zupę szczawiową z pokrzywą, smażone stynki, plińce z pomoćką, czyli smażone placki ziemniaczane z sosem z twarogu, cebuli, czosnku i szczypiorku, do picia kwas rycerski, a na deser mrówkowiec. I tak kolacja zamienia się w wielką ucztę okraszoną opowieściami o bogactwie kulinarnym Warmii i Mazur. W drodze do Warszawy zwiedzam jeszcze zamki w Nidzicy i Działdowie. Ten pierwszy był najdalej na południe wysuniętym zamkiem krzyżackim i ze względu na strategiczne położenie został potężnie ufortyfikowany. – Rezydował w nim prokurator, a zaczęto go budować w 1370 r. – opowiada ubrany w kostium z epoki Paweł Bukowski, dyrektor Nidzickiego Ośrodka Kultury i jednocześnie członek Brac­twa Ry­cer­skiego Kom­tu­rii Ni­dzic­kiej. Udziela się nam jego pasja, bo jako rycerz biorący udział w inscenizacjach bitew wie wszystko o zgromadzonej w muzeum broni i o tym, jak jej używać. A na ścianach wiszą widły, topory, miecze, młoty, morgenszterny zwane gwiazdami zarannymi, maczugi, halabardy, korbacze, włócznie, kusze i inne śmiercionośne akcesoria, które siały spustoszenie podczas walk. W sąsiednich salach zgromadzono też narzędzia tortur.  – W Nidzicy skazano co najmniej 30 osób za czary, w tym czterech mężczyzn – opowiada pan Paweł. – Czasami komuś spodobał się czyjś dom i to wystarczyło, żeby pod pretekstem uprawiania czarów taką osobę pozbawić majątku – wyjaśnia. A że poddana torturom ofiara najczęściej przyznawała się do wszystkiego, proceder kwitł. Z kolei w działdowskim ratuszu, gdzie otwarto Interaktywne Muzeum Państwa Krzyżackiego, pasjonat historii z całą pewnością utknie na wiele godzin. Można tu prześledzić dzieje zakonu krzyżackiego od jego narodzin w Ziemi Świętej aż po czasy współczesne. Wiedzę o epoce uzupełniają interaktywne makiety zamków, animacje bitew, jak chociażby rekonstrukcja bitwy pod Grunwaldem, machin oblężniczych. Poznamy tu tajniki średniowiecznej kuchni z przepisami, w których zadziwiająco często jako składnik pojawia się piwo, i przyjrzymy się ówczesnej codzienności mieszkańców zamków i miast. A na położonym niedaleko zamku, starszym od nidzickiego o jakieś 40 lat, w miejscu, w którym była kaplica, odbywają się regularnie koncerty muzyki poważnej i chórów z epoki. Takich wydarzeń w ciągu roku jest wiele. Zamki od samego początku sprawiały, że wokół nich wyrastały osady, miasta, koncentrowało się życie. I okazuje się, że mimo upływu wieków wciąż integrują lokalne społeczności, dla których historia miejsca, w którym żyją, jest ważna. ■ Materiał powstał we współpracy ze Stowarzyszeniem Gmin „Polskie zamki gotyckie” oraz Warmińsko-Mazurską Regionalną Organizacją Turystyczną. "
Rosjanie okazali wsparcie Ukrainie? Kolory strojów kosmonautów wywołały kontrowersje,https://www.national-geographic.pl/artykul/rosjanie-okazali-wsparcie-ukrainie-kolory-strojow-kosmonautow-wywolaly-kontrowersje-220322015611,Unknown,['Kosmos'],"Wojna w Ukrainie trwa od ośmiu lat, jednak dopiero po inwazji rosyjskiej 24 lutego oczy świata zwróciły się ku wschodniej Europie. Heroiczna postawa Ukraińców walczących o utrzymanie niepodległości budzi szacunek opinii publicznej. Z kolei niemal każde oficjalne wystąpienie Rosjan – nie tylko polityków, ale też artystów czy sportowców – jest analizowane przez dyplomatów i specjalistów od mowy ciała. Tym razem pod lupę wzięto kosmonautów z rosyjskiej agencji kosmicznej Roskosmos. Protesty przeciw wojnie w Ukrainie są krwawo tłumione w rosyjskich miastach. Nie dziwne więc, że znani Rosjanie niechętnie krytykują działania Władimira Putina. Niemile widziana może być nie tylko krytyka Rosji, ale też wsparcie Ukrainy. W ostatnim czasie internauci i dziennikarze z całego świata zwrócili uwagę na kolory strojów rosyjskich kosmonautów. Część z nich twierdzi, że połączenie żółtego i niebieskiego nie jest przypadkowe. Pojawienie się trzech rosyjskich kosmonautów – Olega Artemyeva, Denisa Matveeva i Siergieja Korsakowa – na pokładzie Międzynarodowej Stacji Kosmicznej (ISS) zainteresowało światowe media. Kenneth Chang z „New York Times” zasugerował, że kolory flagi Ukrainy na ich strojach nie są przypadkowe. W ostatnich tygodniach wiele osób okazało w ten sposób wsparcie Ukraińcom. Rosjanie zaprzeczyli, jakoby ich stroje miały cokolwiek wspólnego z brutalną inwazją na Ukrainę. – W tym czasie, mimo że jesteśmy w kosmosie, jednoczymy się razem z naszym prezydentem i naszymi ludźmi – podkreślił Artemyev w oświadczeniu dla Associated Press. Skąd więc pomysł na tak wyrazistą kolorystykę? Dziennikarza „Guardiana” donoszą, że rosyjscy kosmonauci wybrali żółty i niebieski kolor, żeby nawiązać do barw wspólnej macierzystej uczelni – Moskiewskiego Państwowego Uniwersytetu Technicznego im. N.E. Baumana. Artemyev miał jednak inne tłumaczenie. W rozmowie z agencją AP twierdził, że o kolorze strojów przesądził nadmiar żółtego materiału w magazynie. – Musieliśmy go użyć – skwitował. Astronom Jonathan McDowell przypomniał na Twitterze, że rosyjscy kosmonauci już wcześniej nosili żółte stroje. 2 июня 2015 #Байконур. Байконуру 60 лет! #МКС (June 2, 2015, #Baikonur is 60 Years Old! #ISS) http://t.co/X1pe84MZJp pic.twitter.com/FRJZZkV3qO"
Galaktyki eliptyczne: czym są i jaka jest ich charakterystyka?,https://www.national-geographic.pl/artykul/galaktyki-eliptyczne-czym-sa-i-jaka-jest-ich-charakterystyka,Artur Białek,['Kosmos'],"Mówiąc o galaktykach, na myśli trzeba mieć skupiska mgławic, gwiazd i ich układów planetarnych. Proces grupowania się gwiazd w galaktyki jest możliwy dzięki oddziaływaniu przyciągania grawitacyjnego. Siła grawitacji determinuje ich formę i pozwala utrzymać charakterystyczny kształt. Astronomia rozróżnia cztery podstawowe typy galaktyk: spiralne (typ S), soczewkowe (typ S0), nieregularne (typ Irr) i eliptyczne (typ E). Przyjrzyjmy się nieco bliżej ostatnim z wymienionych.  Galaktyki są podstawową jednostką organizacji materii we Wszechświecie. Droga Mleczna, czyli galaktyka, w której powstała Ziemia, jest zaliczana do typu spiralnego. Należy jednak zdać sobie sprawę z faktu, że w czasoprzestrzeni istnieją też miliardy innych skupisk gwiazd. Ile? Nie sposób odpowiedzieć na to pytanie, zwłaszcza w kontekście problemu skończoności czasoprzestrzeni. Wiadomo natomiast, że galaktyki mogą przybierać inne formy niż spirala. Jedną z nich jest elipsa. Jak wskazuje na to sama nazwa tych tworów, galaktyki eliptyczne charakteryzują się symetrią elipsoidalną lub kulistą. Ich jasność jest największa w środku i dość gwałtownie zmniejsza się na zewnątrz, w kierunku brzegów. Typowa dla takich tworów jest gładka struktura (na zdjęciach trudno jest dostrzec wyraźne granice galaktyk typu E) i płaska forma (stopień spłaszczenia galaktyki eliptycznej jest oznaczany w skali od 0 do 7). Na pierwszy rzut oka, galaktykę eliptyczną łatwo pomylić ze spiralną. Wszelkie podobieństwa są jednak tylko pozorne. W porównaniu do symetrii tworów spiralnych, gwiazdy w galaktykach eliptycznych są rozmieszczone bardziej równomiernie. W galaktykach typu E obserwuje się też znacznie mniejszą obecność międzygwiezdnego pyłu i gazu (co sprawia, że ich obserwacja jest znacznie trudniejsza). Wynika to z faktu, że większość materii w takich tworach została już przekształcona w gwiazdy.  Ta teoria znajduje potwierdzenie w analizie wieku gwiazd w galaktykach typu E. Tworzą je przede wszystkim starożytne obiekty, najprawdopodobniej powstałe w początkowym etapie formowania się galaktyki, w których skupia się większość materii. Warto też podkreślić, że galaktyki eliptyczne zawierają niewiele pierwiastków cięższych od helu. Charakterystyka galaktyk typu E przyczyniła się do powstania teorii, według której mają to być umierające obiekty. Dziś wiemy, że nie jest to prawdą. Mało tego, naukowcy są zdania, że niektóre galaktyki eliptyczne są dość młodymi tworami.  To prawda, wiele galaktyk eliptycznych składa się ze starych gwiazd, których masa jest mniejsza nawet od masy Słońca, a zawartość międzygwiezdnej materii jest w nich znikoma. Obserwacje prowadzone w ramach projektu Atlas3D udowodniły jednak, że istnieją twory o elipsoidalnym kształcie, w których wciąż formują się nowe gwiazdy.  Zdjęcia pary galaktyk eliptycznych (NGC 680 i NGC 5557), które każą jeszcze raz zastanowić się nad ewolucją tych obiektów, wykonano przy pomocy aparatu MegaCam Kanadyjsko-Francusko-Hawajskiego Teleskopu (CFHT – Canada-France-Hawaii Telescope). Odkryte galaktyki powstały w wyniku połączenia się dwóch ogromnych galaktyk typu S. Wydarzenie to mogło mieć miejsce 1–3 mld. lat temu. Kolizja obiektów doprowadziła do wyrzutu części materii, która została rozniesiona w postaci włókien. Te stworzyły dwa długie ogony, które rozciągają się na przestrzeni miliona lat świetlnych. Nigdy wcześniej nie zaobserwowano większej struktury gwiazdowej. Ogony, o których mowa, są rozmieszczone po obu stronach galaktyki i powstały na skutek wzajemnego oddziaływania obu tworów. Nazwano je ogonami pływowymi. Co istotne, zdjęcia ujawniły także miejsca narodzin nowych gwiazd. To pierwszy przypadek w historii obserwacji astronomicznych, w którym w galaktykach eliptycznych udało się dostrzec takie struktury z tak dużą wyrazistością. Odkrycie dokonane przez grupę badawczą Atlas3D wywróciło do góry nogami dotychczasowy pogląd na temat modelu formowania się galaktyk eliptycznych. Wcześniej wiek tego typu obiektów szacowano na 7 do 10 miliardów lat.  NGC 680 i NGC 5557 nie są jedynymi obiektami, które udowadniają, że nawet dość dobrze poznany typ galaktyk może skrywać wiele niespodzianek. Kolejnym jest NGC 3610 – jedna z najbardziej nietypowych galaktyk typu E. Wiadomo, że dyski (poprzeczki) są elementami typowymi dla niektórych galaktyk typu spiralnego, ale nie dla eliptycznych, które są wyraźnie bardziej rozmyte. Tymczasem zdjęcie wykonane przy pomocy Kosmicznego Teleskopu Hubble'a udowodniło, że NGC 3610 ma dysk, w dodatku bardzo jasny. Jak to możliwe? Dość osobliwy kształt tej galaktyki jest rezultatem nietypowej historii jej powstania. W początkowej fazie formowania, każda galaktyka przypomina Drogę Mleczną – ma wyraźnie zaznaczony płaski dysk i jasne, spiralne ramiona, w których powstają protogwiazdy przekształcające się w gwiazdy ciągu głównego. Galaktyki eliptyczne powstają w następstwie zderzenia dwóch lub kilku galaktyk dyskowych. Gwałtowny charakter tego procesu doprowadza do zniszczenia wewnętrznej struktury pierwotnych obiektów.  Dlaczego więc NGC 3610 nadal wykazuje pewne cechy uporządkowanej struktury? Wynika to z jej młodego wieku. Astronomowie są zdania, że ta  galaktyka powstała ok. 4 mld lat temu. Mamy tu zatem do czynienia z kolejną młodą galaktyką spiralną.  Nauka wciąż stara się trafić na ślady życia we Wszechświecie. Do niedawna uważano, że galaktyki eliptyczne są najlepszym miejscem do poszukiwań obcych cywilizacji. Taki wniosek wysunięto w 2015 roku. Teoria, według której to nie galaktyki spiralne, takie jak Droga Mleczna, a eliptyczne mają sprzyjać rozwojowi inteligentnego życia, był argumentowany kilkoma czynnikami:"
Szwecja zaprasza do hotelu z lodu. Jak zasnąć przy  -7 st. Celsjusza?,https://www.national-geographic.pl/artykul/szwecja-zaprasza-do-hotelu-z-lodu-jak-zasnac-przy-7-st-celsjusza,Unknown,['Ludzie'],"Icehotel, czyli dosłownie lodowy hotel, już po raz 32 stanął w Szwecji. Obiekt został zaprojektowany przez 27 artystów z całego świata. Oprócz zimowego kompleksu z lodowych brył z rzeki Torne w Jukkasjärvi otworzono również trzy całoroczne apartamenty. Budowa tegorocznego hotelu potrwała w sumie 6 tygodni. Pracownicy wykorzystali 25 tys. śnieżno-lodowych sześcianów oraz 200 ręcznie rzeźbionych kryształów lodu – wykorzystano je między innymi do przyozdobienia żyrandoli. Najbardziej zjawiskowym miejscem w nowym obiekcie jest apartament zaprojektowany przez brytyjski duet ojca i córki Jonathana i Marnie Green. Dickensian Street wygląda jak wiktoriańska dzielnica Londynu. Nie mogło więc zabraknąć wykonanych z lodu sklepów, uliczek, a nawet pubu. Równie ciekawy jest apartament Great Gatsby urządzony w stylu art déco. Z kolei w pokoju W łóżku z kurczakami główną atrakcją są wyrzeźbione w lodzie... kurczaki właśnie. Holenderscy projektanci Edith Van de Wetering i Wilfreda Stijgera nawiązali w ten sposób do znanego również w Polsce powiedzenia o chodzeniu spać z kurami. W takim miejscu nabiera to dosłownego znaczenia. Lodowa sztuka i architektura to niejedyne atrakcje, jakie czekają na gości. Icehotel będzie czynny do kwietnia 2022 r., ale poza sezonem na terenie kompleksu będzie można między innymi przejechać się psim zaprzęgiem lub skuterem śnieżnym, wykąpać w przeręblu czy skosztować dań z wielokrotnie nagradzanej lodowej restauracji. Lodowy hotel jest położony w Laponii, a tu szanse na zobaczenie zorzy polarnej są bardzo wysokie. Wróćmy do sezonu zimowego. Większość ludzi na świecie ucieka przed mrozami do tzw. ciepłych krajów. Nie brakuje jednak i takich, którzy marzą o jak najniższych temperaturach. Czy w hotelu wykonanym z lodu da się spać? I jak jest to możliwe? Na stronie internetowej kompleksu czytamy, że temperatura utrzymuje się na stałym poziomie i wada się  od -5 do -7 st. Celsjusza. Goście dostają jednak specjalne śpiwory testowane w ekstremalnych temperaturach. Typową piżamę należy we własnym zakresie zamienić na termiczną bieliznę, ciepłą czapkę, grube skarpety i kilkuwarstwowy sweter. Co ciekawe, pokoje gościnne są otwierane dopiero o godzinie 18:00. Przez całą dobę goście mogą korzystać z ogrzewanego budynku usługowego, w którym mieści się przechowalnia bagaży, łazienka, prysznic i sauny."
Nastolatka jest o krok od pobicia podróżniczego rekordu Guinnessa,https://www.national-geographic.pl/artykul/nastolatka-jest-o-krok-od-pobicia-podrozniczego-rekordu-guinnessa,Unknown,['Ludzie'],"W sierpniu 19-letnia Zara Rutherford wystartowała z lotniska Kortrijk-Wevelgem (Belgia) w podróż, dzięki której może zapisać się na kartach historii. Postanowiła bowiem, że zostanie najmłodszą kobietą, która samodzielnie okrąży świat. 11 grudnia pilotka wylądowała w Seulu, pierwszym azjatyckim przystanku na trasie. W sumie Rutherford ma w planach pokonać 51 tys. kilometrów i zawitać na pięć kontynentów. Początkowo młoda pilotka zakładała, że uda jej się wrócić do domu w Belgii jeszcze przed świętami Bożego Narodzenia. Dziś już wie, że to niemożliwe i koniec podróży planuje na połowę stycznia. Część opóźnień jest spowodowanych pandemią COVID-19. Po kilkumiesięcznej odwilży pojawienie się nowej mutacji koronawirusa wstrzymało lub mocno ograniczyło ruch turystyczny w wielu miejscach na świecie.  – Na miesiąc utknęłam w Alasce przez problemy związane z wizą i niekorzystne warunki pogodowe. Z tych samych powodów zostałam też później uziemiona na kilka tygodni w Rosji – mówiła Rutherford w rozmowie z CNN. Post udostępniony przez FlyZolo (@fly.zolo) Przez obostrzenia inaczej wygląda nie tylko plan podróży, ale też zwiedzanie miejsc postojowych. Wiele miejsc zostało zamkniętych dla zwiedzających. – Czasami nie mogę wchodzić do muzeów czy restauracji, ale zawsze mogę je zobaczyć z powietrza i to jest niesamowite – dodała. Zara okrąża Ziemię w ultralekkim samolocie Shark – najszybszym dostępnym. Mimo utrudnień kobieta nie traci dobrego nastawienia i jak sama mówi, jej lot to przede wszystkim przygoda. Marzy o tym, żeby trafić do Księgi Rekordów Guinnessa, ale jej podróż ma też inny cel. Swoim wyczynem Rutherford chce zachęcić kobiety na całym świecie do studiowania i pracy w branżach związanych z naukami ścisłymi, technologiami i inżynierią. Ma również nadzieję, że przełamie stereotyp, jakoby pilotowanie samolotu było typowo męskim zajęciem i zainteresuje tym zawodem swoje rówieśniczki. Post udostępniony przez FlyZolo (@fly.zolo) Skąd u Zary zainteresowanie akurat lotnictwem? Oboje jej rodzice są pilotami. Co ciekawe, mimo że rozpoczęła swoją przygodę z samolotami w bardzo młodym wieku, to zawodowo planuje się rozwijać w innym kierunku. W przyszłym roku 19-latka chce rozpocząć studia, które pomogą jej spełnić marzenia o zostaniu astronautką."
Zakynthos traci jedną z największych atrakcji,https://www.national-geographic.pl/artykul/zakynthos-traci-jedna-z-najwiekszych-atrakcji,Unknown,['Ludzie'],"Grecja to jeden z ulubionych wakacyjnych kierunków Polaków. Szczególną popularnością cieszą się wyspy Korfu, Kreta czy Zakynthos. Dla miłośników wypoczywania na tej ostatniej nie mamy dobrych wiadomości. Wyspa traci jedną ze swoich najciekawszych atrakcji turystycznych. Mowa o wraku statku na malowniczej plaży Navagio. Po ostatniej burzy zostały z niego szczątki, a według prognoz w niedalekiej przyszłości może całkowicie zniknąć w morskich falach. Już sama zatoka jest wyjątkowo fotogeniczna, ale z wrakiem statku pośrodku stała się jeszcze większym wabikiem na wczasowiczów wypoczywających na Zakynthos. Jak wrak znalazł się na plaży? Cofnijmy się do lat 80. Dokładnie 2 października 1980 r. statek MV Panagiotis osiadł na mieliźnie przy plaży Navagio. Załoga zgubiła się z powodu sztormu i ograniczonej widoczności. Plotki mówią, że na pokładzie płynęli przemytnicy z Turcji, jednak do dziś nie zostało to oficjalnie potwierdzone. Po dotarciu do brzegu Zakynthos załoga uciekła, a statek stoi tam do dziś. Widać po nim upływający czas, ale rdza i dziury tylko nadają klimatu. Wydawało się, że wrakowi nic już nie grozi, jednak ostatni sztorm na Morzu Śródziemnym zabrał część obiektu pod wodę. Smutną informację przekazali w mediach społecznościowych pracownicy biura turystycznego na Zakynthos. – Gdy sztorm dochodzi do 12 w skali Beauforta, a tak ostatnio się stało, fale sięgają aż do statku.... Najbliższe lata mogą okazać się ostatnią szansą na odwiedziny tego wyjątkowego miejsca w takiej postaci – czytamy we wpisie. W tym samym tygodniu minister turystyki Vassilis Kikilias przedstawił w parlamencie nowy projekt ustawy dotyczący strategii turystycznej Grecji. Plan koncentruje się między innymi na modernizacji wraku statku na Zakynthos oraz na zapewnieniu narzędzi rozwoju dla wszystkich greckich regionów. Polityk zobowiązał się do wprowadzenia przejrzystych rozwiązań, mających na celu skuteczne i długotrwałe rozwiązania problemów wokół głównej atrakcji na plaży Navagio. Chodzi głównie o zapewnienie bezpieczeństwa wczasowiczom. Kikilias ma również nadzieję, że dzięki nowej ustawie znany na całym świecie wrak statku stanie się „zrównoważonym produktem turystycznym wysokiej jakości”. Inne kluczowe kwestie w ustawie dotyczą określenia działania organizacji zarządzających promocją w celu wydłużenia sezonu turystycznego i rozwoju turystyki wellness. Grecy planują wykorzystać w niedalekiej przyszłości potencjał naturalnych uzdrowisk w kraju. Wrak na plaży Navagio to oczywiście niejedyna atrakcja Zakynthos. Poszukiwacze fotogenicznych miejsc koniecznie powinni wybrać się na Półwysep Skinari, czyli najbardziej wysuniętym na północ kraniec wyspy. To tu znajdują się słynne Niebieskie Jaskinie. Do ich środka najlepiej wpłynąć łodzią. Formacja skalne tworzą fantazyjne kształty. To jedno z niewielu takich miejsc na świecie. "
"Korea Północna zakazała śmiania się, picia alkoholu i robienia zakupów",https://www.national-geographic.pl/artykul/korea-polnocna-zakazala-smiania-sie-picia-alkoholu-i-robienia-zakupow-211221125223,Unknown,['Ludzie'],"Doniesienia z Korei Północnej najczęściej szokują resztę świata. Nie inaczej jest tym razem. Władze państwa zakazały obywatelom śmiania się, picia alkoholu i robienia zakupów przez 11 dni. Dlaczego? W ten sposób Koreańczycy zostali niejako zmuszeni do przeżycia żałoby w 10. rocznicę śmierci Kim Dzong Ila, ojca Kim Dzong Una. Dyktator rządził Koreą Północną przez 17 lat, aż do swojej śmierci 17 grudnia 2011 r. Według agencji prasowej Reutersa media państwowe poinformowały o jego śmierci dopiero dwa dni później. To nie koniec zakazów. Anonimowy informator przekazał w rozmowie z dziennikarzami radia Free Asia, że jeśli ktoś umrze w czasie narzuconej żałoby narodowej, rodzina nieboszczyka nie może głośno płakać. Ciało zmarłego może z kolei zostać zabrane z domu dopiero po zakończeniu wspomnieniu Kim Dzong Ila. Oczywiście solenizanci i jubilaci również muszą wstrzymać się z obchodzeniem swoich świąt. – W przeszłości, jeśli kogoś przyłapano na piciu alkoholu, aresztowano go i traktowano jak przestępców ideologicznych. Takie osoby były zabierane i potem nikt ich już więcej nie widział – wspominał anonimowy obywatel Korei. 11-dniowa żałoba nie ogranicza się tylko do nałożenia zakazów na wszystkich obywateli. Associated Press informuje, że w 17 grudnia w piątek w południe w wielu miastach przez trzy minuty wyły syreny. W tym czasie Koreańczycy w milczeniu kłonili się z szacunkiem dla Kim Dzong Ila. Tego samego dnia flagi narodowe zostały opuszczone do połowy, a tłumy ludzi weszły na wzgórze Mansu w Pjongjangu, aby złożyć kwiaty i pokłonić się gigantycznym posągom Kim Dzong-ila i Kim il-Sunga, założyciela Korei Północnej. Kim Dzong Un był widziany wraz z setkami urzędników podczas ceremonii przed Pałacem Słońca Kumsusan, gdzie pod szkłem leżą zabalsamowane ciała jego ojca i dziadka."
Najmniejsze rasy psów – poznaj ranking małych psów rasowych,https://www.national-geographic.pl/artykul/najmniejsze-rasy-psow-poznaj-ranking-malych-psow-rasowych,Artur Białek,['Przyroda'],"Niewielkie psiaki nie przedstawiają specjalnych wymagań w kwestii przestrzeni życiowej, ich wyżywienie nie pochłania majątku i najczęściej są łatwe w ułożeniu. Najmniejsze psy są przy okazji świetnymi towarzyszami o ogromnym uroku i pogodnym usposobieniu. Nie nadają się na stróża czy obrońcę, ale nie taka jest ich rola. Niektóre małe psy rasowe z łatwością mieszczą się na ludzkiej dłoni. Są żywiołowe, skore do zabawy i często bywają znacznie bardziej hałaśliwe niż największe psy na świecie, ale to nie wada, a część ich uroku osobistego. Mogą żyć nawet w niewielkich mieszkaniach, co dla mieszkańców wielkomiejskich metropolii stanowi jeden z kluczowych argumentów, przemawiających za wyborem właśnie takiego towarzysza. Nie można jednak wychodzić z założenia, że małe rozmiary pieska są równoznaczne z minimalnym zakresem troski i opieki. Nic z tych rzeczy. Nawet najmniejsze rasy psów wymagają sporo uwagi, nierzadko nawet więcej niż ich ""pełnowymiarowe odpowiedniki"". Warto pamiętać o tym, jeżeli zamierzamy zaopiekować się małym czworonogiem, np. jednym z naszego zestawienia.  W małym ciałku wielki duch - tak najkrócej można scharakteryzować pierwszego małego czworonoga na naszej liście. Chihuahua to niezwykle pojętne psy, wykazujące ogromny apetyt na naukę. Chihuahua jest bystry, inteligentny i niezwykle lojalny, a przy tym - odważny. Wykazuje gotowość do obrony swojego terenu, co może być sporym problemem. Chihuahua nie lęka się większych psów, a w ewentualnym starciu właściwie pozostaje bez szans. W rodzinie wybiera sobie jednego opiekuna. Nie oznacza to natomiast, że jest nieczuły wobec pozostałych domowników. Te urocze psiaki uwielbiają, gdy skupia się na nich całą swoją uwagę. Gdy przez dłuższy czas pozostają ignorowane, głośno i stanowczo wyrażają swoje niezadowolenie. Osiągają 16-20 cm w kłębie i wagę od 1,5 do 3 kg. Zdarzają się znacznie lżejsze, osiągające 0,5 kg osobniki, ale takie psy nie są preferowane jako wzorzec rasy.  Pies potocznie nazywany sarenką lub ratlerkiem jest wyjątkowo wesoły i żywiołowy. Wydaje się mieć niewyczerpalne pokłady energii, co przejawia się nie tylko sporą chęcią na zabawę, ale także... niezmordowanym szczekaniem. To wszystko sprawia, że pinczer miniaturowy będzie świetnym towarzyszem dla osoby aktywnej, szukającej małego kompana dłuższych lub bliższych wypraw. Warto jednak pamiętać, że te małe czworonogi mają swój ""charakterek"" - bywają uparte i często okazują się ""głuche"" na polecenia opiekuna. Uwielbia być faworyzowany, a gdy względy jego pana zdobędzie inny czworonóg lub nawet człowiek, okaże swoje niezadowolenie. Pinczery miniaturowe osiągają od 25 do 30 cm w kłębie, a ich waga zamyka się w przedziale 4-6 kg.  Najmniejszy przedstawiciel szpiców jest psem całkowicie pozbawionym agresji. W kontaktach z człowiekiem wykazuje wiele ciepła, zawsze ma ochotę na zabawę i jest ciekawy otaczającego go świata. Taki zestaw cech czyni go idealnym psiakiem do towarzystwa. Należy jednak pamiętać, że pomeranian to wyjątkowo wrażliwa rasa, która nie znosi samotności. Jeżeli mały, puchaty czworonóg nie otrzyma odpowiedniego zainteresowania, może to mieć zgubny wpływ na jego psychikę. W związku z tym, nie jest to rasa polecana osobom wiecznie zabieganym. Ciekawostka - szpice miniaturowe są świetnymi stróżami. Z oczywistych względów nie obronią terenu, ale dzięki wyjątkowej czujności w porę zasygnalizują obecność intruza. Przedstawiciele tej rasy osiągają wysokość w kłębie od 15 do 22 cm i wagę od 1,9 do 3,5 kg. Kolejny ""mały-wielki pies"" w naszym zestawieniu. Yorki bywają jeszcze bardziej uparte niż chihuahua, a przy tym - wykazują sporą niezależność. To sprawia, że pies prowadzony bezrefleksyjnie spróbuje zdominować swojego opiekuna. Warto więc od szczeniaka zaznajamiać go z podstawowymi komendami i uczyć posłuszeństwa. Przy całej swojej niezależności, yorki wykazują ogromne przywiązanie do właściciela. Uwielbia spędzać czas z rodziną, samotność wyraźnie mu nie służy. Sympatyczne maluchy osiągają do 25 cm w kłębie i wagę do 3,1 kg. Biała jak śnieg, długa, jedwabista sierść to cechy szczególne kolejnego psiaka na naszej liście - uroczego maltańczyka. To prawdziwa oaza spokoju. Psiak uwielbia pieszczoty i beztroskie wylegiwanie się na kolanach opiekuna. Nie jest to jednak maskotka, która całymi dniami będzie zdobić modną kanapę. Nic bardziej błędnego. Maltańczyki wymagają sporej aktywności. Jeżeli im jej nie zapewnimy, w ich małych główkach zrodzi się milion pomysłów na to, jak umilić sobie czas, a większość z nich z pewnością nie spodoba się właścicielowi. Jak większości małych psów, maltańczykom nie służy samotność. Długie godziny spędzane samotnie są dla niego jak psychiczna tortura. Samce osiągają od 21 do 25 cm w kłębie, suczki - od 20 do 23 cm. Waga dorosłego osobnika zamyka się w przedziale 2-4 kg.  Papillon to odmiana spaniela kontynentalnego miniaturowego, charakteryzująca się dużymi, odstającymi uszami. To świetny towarzysz dla osoby, która rozumie, że małe pieski wymagają wielkiej czułości. Przedstawiciele tej rasy są wyjątkowo wrażliwi, zatem należy poświęcać im sporo uwagi. Samotność wyraźnie im nie służy. Warto też pamiętać, że ten mały czworonóg ma w sobie wielkie pokłady energii, które musi należycie spożytkować. Długie spacery nie są dla niego żadnym wyzwaniem, nie tylko latem, ale także zimą. Dorosłe osobniki osiągają do 28 cm w kłębie i ważą od 2,5 do 4,5 kg (suczki mogą ważyć 5 kg). Nasze zestawienie zamyka niezwykle towarzyski bichon frise. Niewielki psiak o kręconej, białej sierści wykazuje się niezwykłą czułością w kontaktach z człowiekiem. Opiekun staje się jego najlepszym przyjacielem. Psiak chce mu towarzyszyć na każdym kroku. Jak większości małych ras, samotność wyraźnie mu nie służy, ale pozostawiony w domu bichon frise nie ma tendencji do szczekania lub niszczenia mebli i osobistych rzeczy właściciela. Raczej położy się na pozostawionych w dostępnym miejscu ciuchach (by czuć zapach swojego opiekuna) i będzie cierpliwie wyczekiwał powrotu domownika. Psiak jest całkowicie pozbawiony agresji. Wykazuje sporą inteligencję, dzięki której łatwo przyswaja nowe polecenia i sztuczki. Osiąga od 24 do 30 cm w kłębie i wagę od 4,5 do 7 kg.    "
Czy możemy uniezależnić naszą energetykę od Rosji? Tak i trzeba zrobić to jak najszybciej [WYWIAD],https://www.national-geographic.pl/artykul/czy-mozemy-uniezaleznic-nasza-energetyke-od-rosji-tak-i-trzeba-zrobic-to-jak-najszybciej,Unknown,"['Nauka', 'Ludzie|National Geographic > Przyroda']","Jakub Rybski: Premier Mateusz Morawiecki powiedział, że „choćby jutro nakładamy embargo na rosyjski węgiel. Jesteśmy na to gotowi, potrzebujemy zgody ze strony Komisji Europejskiej, aby nałożyć embargo, czyli zakaz importu rosyjskiego węgla”. To jest śmiała zapowiedź, szczególnie, że tego węgla wciąż importujemy bardzo dużo z Rosji. Co więcej, nasza energetyka jest oparta w ok. 70 proc. na węglu. Czy jesteśmy zatem w stanie całkowicie uniezależnić się energetycznie od Rosji?  Jakub Wiech, zastępca redaktora naczelnego portalu Energetyka24.com: Tu jest kilka problemów. Przede wszystkim chodzi o to, że Rosja sprzedaje węgiel, który jest tani, jest dobrej jakości i jest dostępny w dużych ilościach. Dzięki temu wygrywała na naszym rynku. Jeżeli chodzi o import, to te 20 proc. naszego zapotrzebowania, które pokrywaliśmy importując węgiel z różnych kierunków (w 70 proc. z Rosji), wynikało z tego, że Rosja wygrywa w regionie, sprzedając konkurencyjny surowiec. Problem polega na tym, że jego zastąpienie będzie kosztowne. To znaczy, że będziemy musieli kupować węgiel, który będzie trochę droższy. Mamy na to kilka sposobów. Węgiel to jest surowiec, który jest dosyć prosty, jeżeli chodzi o manewrowanie. To znaczy, że łatwo go przewozić. Łatwo go składować, można go przechowywać w zasadzie wszędzie, bez konieczności budowy jakiejkolwiek specjalnej infrastruktury. To już sprawia, że jest to diametralnie inna sytuacja niż np. jeśli chodzi o gaz ziemny czy ropę naftową. Polska ma działający węgloport, Polska ma rozbudowane połączenia kolejowe. Polska ma wreszcie swój własny węgiel i to nam daje pewien potencjał do substytucji, jeżeli chodzi o dostawy z Rosji. Możemy, wyliczając już opcje, postawić na import z takich państw jak Australia czy Kolumbia. Czyli naprawdę bardzo egzotyczne kierunki, które też są konkurencyjne, jeżeli chodzi o dostawy. Możemy też ściągać węgiel z różnych regionów Europy, z różnych miejsc, gdzie akurat działają porty węglowe i kolejami zwozić go do Polski. Możemy też postawić na takie awaryjne fedrowanie. Coś takiego przerabialiśmy już w ciągu ostatnich miesięcy ubiegłego roku. Wtedy deficyt węgla spowodował, że spółki górnicze poprosiły swoich pracowników o dodatkowe moce przerobowe, żeby zwiększyć podaż surowca na rynku. Mamy więc mamy pewne narzędzia, które mogą zastąpić ten surowiec z Rosji. To jest na stole i to jest do zrobienia.  Tak jak Pan powiedział, ta alternatywa będzie droższa. Polski resort aktywów państwowych informuje, że podległe ministerstwu firmy energetyczne praktycznie w ogóle nie korzystają z węgla, który pochodzi z importu. 99,7 proc. węgla kamiennego i brunatnego, który wykorzystują, pochodzi z polskich kopalni. To są jednak firmy podległe ministerstwu. Pozostałe 15 proc. zapotrzebowania pochodzi z importu prywatnego. To jest energetyka gospodarstw domowych, więc to się prawdopodobnie odbije na cenach opału dla konsumentów indywidualnych.  To się odbije przede wszystkim na sytuacji elektrociepłowni. To one w dużej mierze przyczyniają się do tego, że ten import istnieje. To się przekłada naturalnie na ceny ciepła sieciowego i na ceny energii elektrycznej w pewnym zakresie. Tutaj trzeba odwołać się do tego, co na przykład płynęło z Waszyngtonu czy z Berlina, kiedy wdrażane były pierwsze sankcje dla Rosji. To znaczy, że musimy być, jako konsumenci, gotowi na poniesienie kosztów tej wojny. Wojny, którą też w pewien sposób prowadzimy, uderzając w gospodarkę Rosji. To będą koszty, które dotkną społeczeństwo. Myślę natomiast, że to jest cena, którą warto zapłacić za wsparcie Ukrainy w takich chwilach. A także za pewną obronę wartości, które nam przyświecają. To jest cena, którą płacimy za postawienie się twardo wobec zbrodniczego reżimu. Przez lata wykorzystywał on surowce właśnie jako broń polityczną, ale też jako źródło finansowania swojej machiny wojennej. Teraz, kiedy ta machina wojenna ruszyła w stronę pokojowo nastawionego państwa, powinniśmy zrobić wszystko, żeby odciąć Rosję od finansowania kapitałem zachodnim.  To nie będzie łatwe. Nie będzie to łatwe. Wiele lat budowania zależności, zwłaszcza na polu energetycznym, daje się teraz we znaki. Niemniej jest to konieczne, jeżeli chcemy mieć wpływ na to, co się w Rosji dzieje. Praktyka pokazała, że ta polityka, która dotychczas była realizowana przez Unię Europejską - czyli tworzenia ekonomicznej zależności, po to, żeby kontrolować to, co dzieje się na Kremlu - zawiodła w całości. Okazało się, że nie mamy żadnej kontroli nad działaniami Władimira Putina. Mamy natomiast otwarte kanały finansowania jego reżimu za pośrednictwem właśnie importu energii za europejski kapitał. Ta dźwignia gospodarcza, którą miała mieć Europa, okazała się energetyczną smyczą, którą ma Władimir Putin. Jest to coś, co po prostu w tym momencie zostało uwidocznione i trzeba tę politykę zmienić, bo jest nieskuteczna.  Jak wygląda sytuacja z gazem? Czy w tej sytuacji również możemy uniezależnić się od Rosji?   Think Tank Bruegel twierdzi, że jest to możliwe. Ale jest tak samo, albo nawet bardziej kosztowne niż w przypadku węgla. Bruegel opublikował raport, który stwierdza, że Unia Europejska może już w ciągu nadchodzącej zimy obyć się bez gazu z Rosji. To jest bardzo optymistyczne założenie, ale będzie oznaczało potężne koszty. Z gazem jest o tyle trudniej, że to uzależnienie jest głębokie. Gaz sam w sobie jest paliwem trudnym, jeżeli chodzi o zastąpienie go. Rosja, odpowiadając za 44 proc. importu gazu do Unii Europejskiej, jest świadoma tego, że Europejczycy nie są w stanie z dnia na dzień zastąpić tego wolumenu czymś innym. Nie mamy infrastruktury. Nie mamy możliwości przesyłowych. Nie mamy zakontraktowanych dostawców. Teraz w ogóle sytuacja na ogólnonarodowym rynku gazu jest trudna, bowiem cały czas odbijają się jeszcze czkawką zaburzenia czasu pandemii. Możliwości są ograniczone. Oczywiście możemy tutaj awaryjnie debatować nad ściąganiem tego paliwa z takich krajów jak Stany Zjednoczone, państwa arabskie, Australia czy Nigeria. To będzie do pewnego stopnia możliwe. To natomiast będzie znacznie trudniejsze niż w przypadku węgla. Nie zastąpimy na pewno tego całego importu, który pochodzi z Rosji. Trzeba też pamiętać, że Rosja kontroluje część infrastruktury gazowej w Europie, na przykład magazyny gazu, więc to jest dosyć niebezpieczne. Tutaj warto podkreślić, że dotychczas te sankcje Unii Europejskiej i Stanów Zjednoczonych omijały eksport surowców. Nie dotykały na przykład eksportu ropy, gazu czy węgla z Rosji. I to, wbrew pozorom, nie jest hipokryzja Zachodu, chociaż rzeczywiście pewien wątek zabezpieczenia swojej własnej gospodarki ma tutaj znaczenie. Natomiast warto podkreślić, że jest to działanie ukierunkowane na to, żeby nie podbijać sztucznie cen tych surowców. Bo wówczas Rosja mogłaby zarobić tyle samo, sprzedając ich mniej. Jeżeli ceny gazu i ropy były wysokie, to Rosja, ograniczając eksport, dalej by zarabiała tyle, ile sobie zaplanowała. To byłoby działanie sprzeczne z logiką tych sankcji. W naszym najlepszym interesie jest, żeby Rosja musiała sprzedawać te surowce energetyczne tanio. Chodzi o to, żeby zmniejszyć potencjalne zarobki rosyjskich koncernów, jeżeli chodzi o ściąganie dewiz, bo kontrakty energetyczne są rozliczane w zagranicznych walutach (w dolarach i euro). Dla Rosji jest to po prostu dopływ zagranicznej gotówki, która jest szczególnie cenna w tym czasie, kiedy rubel szoruje po dnie. Kwestie eksportu surowców są dosyć trudne. To dość delikatna gra i trzeba uważać, żeby nie wylać dziecka z kąpielą.   Ten sam think tank Bruegel ocenił, że decydujące będzie obniżenie popytu na gaz. Ale jak obniżyć ten popyt?  Na pewno nie z dnia na dzień. To jest kwestia pewnego przemyślenia europejskiej polityki energetycznej i tego zachowania, jakie cechuje niektórych graczy na europejskim rynku energetycznym. Patrząc w długiej perspektywie, chodzi przede wszystkim o to, żeby postawić na wszystkie możliwe technologie, jakie są w stanie doprowadzić nas do realizacji celów klimatycznych przy jednoczesnym minimalizowaniu uzależnienia od paliw kopalnych. Mowa tutaj o włączeniu energetyki jądrowej do europejskiej polityki energetycznej, bo to rozwiązanie było przez długi czas traktowane jako taki parias technologiczny. Europa pozwalała na odchodzenie od atomu, a teraz trzeba odejść od odchodzenia od atomu.Ta polityka powinna się zmienić m.in. w takich krajach, jak Niemcy i Belgia. Te decyzje dotyczące wstrzymania pracy elektrowni jądrowych powinny być absolutnie wycofane. Można pomyśleć nad systemem wsparcia dla rozwoju energetyki jądrowej. Oczywiście drugą odnogą tego samego działania powinien być rozwój energetyki odnawialnej, która również pomaga w dekarbonizacji. Mamy tutaj ten aspekt pewnej stochastyczności pracy źródeł odnawialnych, co rodzi konieczność wspomagania ich innymi mocami. To są głównie moce gazowe.   To obniżenie popytu, w chwili próby może się wiązać z czymś w rodzaju dwudziestego stopnia zasilania, ale na rynku gazowym. To znaczy, że celowo będziemy ograniczać podaż gazu dla niektórych branż, które mogą odczuć poważne niedobory. Natomiast to jest bardzo czarny scenariusz. Scenariusz, w którym Rosja odcina dostawy dostawy gazu. Na ten moment one są realizowane normalnie. Nie ma tutaj zaburzeń w dostawach surowców - nie tylko gazu, ale też ropy naftowej - do Europy. Niemniej patrząc na to, co robi Władimir Putin, musimy być gotowi na wszystko.  Prace budowlane na odcinkach lądowej części gazociągu Baltic Pipe mają być wznowione. To jest dla Polski bardzo duża szansa na uniezależnienie Polski od rosyjskiego gazu.   Dla Polski to jest kluczowy projekt, bo to jest możliwość zastąpienia gazu rosyjskiego gazem z szelfu norweskiego. To jest gazociąg, który jest dla nas fundamentalny, jeżeli chodzi o naszą wizję transformacji pod kątem źródeł dostaw. Baltic Pipe w tym momencie idzie zgodnie z harmonogramem. Najprawdopodobniej zostanie otwarty w październiku, a na przełomie roku osiągnie swoją pełną przepustowość.   To będzie 10 miliardów metrów sześciennych gazu rocznie.  Tak, w całym systemie. Do Polski dotrze około 8 miliardów z tego i to nam pozwoli zastąpić ten gaz, który bierzemy na mocy kontraktu jamalskiego. To jest coś, co dla Polski jest takim game changerem. Stoimy przed możliwością zupełnego porzucenia dostaw gazu z Rosji.   Czyli wraz z rozpoczęciem działalności Baltic Pipe, Polska staje się całkowicie niezależna Rosji, jeśli chodzi o gaz ziemny? Tak i to jest coś, co dla nas jest historycznym sukcesem. Pokazaliśmy, że w ciągu względnie niedługiego czasu jesteśmy w stanie zejść z uzależnienia importu od Rosji z prawie 100 proc. do poziomu 0 proc. To jest możliwe. To jest przykład dla Europy, że są możliwości zrzucenia z siebie tego politycznego ciężaru, jakim jest uzależnienie od dostaw surowców z Rosji. Możemy to robić. Powinniśmy to robić, a wojna w Ukrainie pokazuje, że trzeba to robić bardzo szybko.  To może być również dobry moment, żeby zacząć w końcu myśleć o przejściu na energię odnawialną. To daje nam pole do dyskusji i do pewnych działań.  Tak, ale my o tym myślimy. Europa i tak ma bardzo ambitne cele w kwestii OZE (odnawialne źródła energii - przyp. red).   Ale jeżeli mówimy wyłącznie o Polsce, to nasz kraj może nie jest na szarym końcu, ale wypada dość mizernie na tle Europy.  Jesteśmy na szarym końcu. To trzeba powiedzieć jasno, że jeżeli chodzi o Europę, Polska jest na szarym końcu w rozwoju energetyki odnawialnej. To się przekłada np. na emisyjność naszej energetyki i to jest dramat. W tym momencie te plany, które się realizują w naszym kraju - czyli budowa elektrowni wiatrowych offshore i budowa dużych farm fotowoltaicznych - dają pewną iskierkę nadziei na przyszłość. natomiast są to plany rozłożone na lata. Dlatego powinniśmy wreszcie uwolnić wiatraki na lądzie. Tzw. ustawa odległościowa powinna zostać zmieniona. Natomiast z technicznego punktu widzenia to jest wszystko, co możemy w tym momencie zrobić. Pozwoli nam to po jakimś czasie cieszyć się energią ze źródeł takich jak elektrownie offshore. Tak samo jak budowa elektrowni jądrowej, która dopiero jest zaplanowana na lata 30. tego wieku. Natomiast teraz płacimy za nasze zaniedbania. To, że mamy tak mało OZE, wynika z faktu, że wcześniej tego nie rozwijaliśmy, tylko tkwiliśmy w monokulturze węglowej. Teraz tego się nie da zmienić z dnia na dzień. Niestety, energetyka jest tą płaszczyzną, która wymaga pewnej cierpliwości i konsekwencji. W Polsce, niestety, było z tym różnie.   Najnowszy raport IPCC stwierdza, że jesteśmy daleko od tego, żeby osiągnąć cele Porozumienia Paryskiego. Biorąc pod uwagę obecną tendencję, wszystko wskazuje na to, że nie obniżymy emisji gazów cieplarnianych. Co gorsza, ona w następnej dekadzie może wzrosnąć nawet o 14 proc. W Polsce już pojawiają się głosy, że trzeba wstrzymać unijną politykę klimatyczną, wstrzymać system ETS. To jest, moim zdaniem, nieco trochę cyniczne wykorzystywanie sytuacji w Ukrainie do osiągnięcia własnych celów przez Polskę. To nie unijna polityka klimatyczna jest zagrożeniem, tylko właśnie uzależnienie od paliw kopalnych, przede wszystkim z Rosji. Da się pogodzić cele unijnej polityki klimatycznej z celami derusyfikacji polityki energetycznej Unii Europejskiej. To jest do zrobienia i tutaj nie trzeba zmieniać celów klimatycznych. Trzeba dołożyć do tego równoległe cele derusyfikacji w tym zakresie i to jest do osiągnięcia. To tutaj powinna Polska działać, a nie na rzecz wywrócenia do góry nogami unijnej polityki klimatycznej, bo te działania są skazane na porażkę. Polski nikt tym nie poprze. Tutaj nie będziemy mieć szerokiego odzewu ze strony państw Unii Europejskiej. To było widać już podczas próby reformy ETS przez Polskę.   Wykolejenie w tym momencie polityki klimatycznej nie wchodzi w grę. Powinniśmy się skupić na tym, co naprawdę możemy osiągnąć. Np. możemy osiągnąć pewne zmiany, jeżeli chodzi chociażby o budowę w Europie infrastruktury, służącej do odbioru innych niż rosyjskie paliw. Powinniśmy naciskać np. na Niemców, żeby ostatecznie już porzucili projekt Nord Stream 2. On w tym momencie, mówiąc obrazowo, jest nieprzytomny, ale nie jest jeszcze martwy. Powinniśmy też skłaniać naszych partnerów z Zachodu do tego, żeby budowali sieć gazoportów do odbioru LNG. Żeby budowali interkonektory, żeby budowali magazyny gazu. To jest coś, co powinniśmy teraz robić. Mierzmy jednak siły na zamiary, a nie na odwrót.   Projekt Nord Stream 2 został zawieszony w ramach sankcji. Teraz okazuje się, że firma, która była odpowiedzialna za ten projekt, ogłosiła upadłość. Czy to oznacza, że ten projekt został już definitywnie porzucony?   Ten gazociąg leży, ta rura jest gotowa. Bankructwo spółki oznacza tyle, że ona jest porzucona, osierocona w sensie formalno-prawnym. Natomiast nic nie stoi na przeszkodzie, żeby wkrótce została otwarta i uruchomiona. Tak naprawdę to pogrzebał ją Władimir Putin swoją decyzją o ataku na Ukrainę. Z punktu widzenia bezpieczeństwa energetycznego Europy ten gazociąg nigdy nie powinien być otwarty. Nigdy nie powinien zostać zbudowany, bo on jest wymierzonym w Ukrainę takim klinem, jeżeli chodzi o bezpieczeństwo. On umożliwia przerzucenie tranzytu gazu z Ukrainy na Bałtyk. To otworzyło drogę do tak daleko idącej agresji, takiej jaką teraz widzimy w Ukrainie. Moim zdaniem to nie jest przypadek, że akurat wtedu, kiedy został ukończony Nord Stream 2, ruszyła rosyjska agresja. Rosjanie wiedzieli, że mają alternatywę dla szlaku ukraińskiego. Że w razie uszkodzeń infrastruktury w Ukrainie, w razie prowadzenia działań, które mogą naruszyć ten system, Rosjanie mieli w zapasie Nord Stream 2. Dlatego czekali z ofensywą na jego ukończenie. Co nie zmienia faktu, że widzę też możliwości wznowienia rozmów na temat tego projektu, np. gdyby doszło do przetasowania władzy na Kremlu. Nie sądzę, żeby ktokolwiek ze środowiska Władimira Putina był politycznie w stanie podnieść Nord Stream 2. W tym układzie politycznym to jest projekt, który nie funkcjonuje i ma nie funkcjonować. W przypadku zmiany władzy, jest to coś, co może być przedmiotem dalszych dyskusji i negocjacji. "
"Śledząc zachowanie mrówek ogniowych, możemy zaprojektować lepsze roboty – twierdzą naukowcy",https://www.national-geographic.pl/artykul/sledzac-zachowanie-mrowek-ogniowych-mozemy-zaprojektowac-lepsze-roboty-twierdza-naukowcy-220303020851,Unknown,['Przyroda'],"Wyobraźmy sobie, że nadchodzi potop. Ludzie budują wówczas arki, jednak owady nie mają takich możliwości. Jak się ratują przed utonięciem? Naukowcy z Uniwersytetu Kolorado w Boulder odkrywają, że działania, jakie w chwili próby podejmują mrówki, są złożone i zaskakujące. Gatunkiem, którego dotyczą badania, jest mrówka ogniowa (Solenopsis invicta). Nazwę zawdzięcza bolesnym użądleniom, jakie zadaje. W skali bólu Schmidta ten gatunek osiąga wynik 1,2. Co prawda to sporo mniej niż rekordowe 4 przypisywane mrówkom Paraponera clavata. Jednak i tak konfrontacja z mrówką ogniową skutkuje nagłym i ostrym bólem, jak po dotknięciu naelektryzowanego przedmiotu. Mrówki ogniowe pochodzą z Ameryki Południowej. Rozprzestrzeniły się również w Ameryce Północnej oraz w Azji. Ekspansję umożliwiają im wyjątkowe zdolności przetrwania, które szczegółowo bada zespół Roberta Wagnera i Francka Vernereya. Ich najnowszy artykuł został opublikowany w czasopiśmie naukowym „PLOS Computational Biology”. – Zachowanie mrówek rządzi się prostymi regułami – mówi Franck Vernerey. – Pojedyncze owady nie są specjalnie bystre. Jednak razem zamieniają się w inteligentne i odporne społeczności.    Jeszcze w połowie zeszłego roku naukowcy przeprowadzili badania, które dla mrówek były niczym biblijny potop. Najpierw przygotowali ogromny zbiornik z wodą, w środku którego znajdował się plastikowy pręt.   Następnie wrzucili do niego tysiące mrówek. – Zostawiliśmy je tam na osiem godzin i obserwowaliśmy, co się stanie – mówi Wagner. Jak można się domyśleć, mrówki zgromadziły się w środku zbiornika. Tam zbudowały ze swoich własnych ciał coś na kształt tratwy, szczelnie otaczającej pręt. Tratwa składała się z dwóch części. Na spodzie znajdowała mocna podstawa zbudowana z mrówek, które po prostu sczepiły się ze sobą, tworząc nieruchomą płaszczyznę. Nad nimi utworzyła się druga, ruchoma warstwa swobodnie poruszających się owadów. Co jakiś czas mrówki z góry zamieniały się z tymi z dołu. – Cała struktura przypomina kręcącą się karuzelę – mówi Wagner. To jednak nie koniec. Naukowcy zaobserwowali również inne niezwykłe zjawisko. Co pewien czas mrówki formowały ogromną wypustkę, która wybiegała daleko z tratwy. Wyglądało to tak, jakby kolonia zamieniała się w rozgwiazdę. Pojawianie się takich macek sprawiało wrażenie uporządkowanego i celowego działania, mającego na celu zbadanie terenu i znalezienie drogi na bezpieczny ląd. Jak to się dzieje, że mrówki ogniowe są w stanie w warunkach niebezpieczeństwa działać jak jeden inteligentny organizm? By odpowiedzieć na to pytanie, naukowcy sięgnęli po symulacje komputerowe.   Ich najnowszy artykuł opisuje, jak zaprogramowali 2 tys. okrągłych cząsteczek – „agentów” – które miały zachowywać się jak wrzucone do wody mrówki. A więc np. nie wpadać na siebie i uniknąć utonięcia. Jak się okazało, po pewnym czasie symulowane mrówki zaczęły zachowywać się jak ich żywe odpowiedniki. Czym bardziej były ruchliwe, tym częściej formowały wypustki, szukając drogi do bezpiecznego lądu. Do czego mogą przydać się tego rodzaju badania? – Nasza praca może pomóc zrozumieć, jak tworzyć zestawy prostych zasad decydujących o interakcjach robotów. Tak, by były w stanie naśladować mrówki, podejmując celowe i inteligentne działania jako grupa – mówi Wagner.  "
Najstarsze kościoły w Polsce: 11 świątyń z ciekawą historią,https://www.national-geographic.pl/artykul/najstarsze-koscioly-w-polsce-10-zabytkowych-kosciolow-z-ciekawa-historia,Redakcja,['Historia'],"Jak informuje Konferencja Episkopatu Polski, według danych z 2021 roku, w naszym kraju jest ponad 10 tys. parafii. O ile ustalenie takich danych nie stanowi większego problemu, o tyle określenie, które z nich powstały jako pierwsze już tak. Wynika to przede wszystkim z faktu, że w wielu przypadkach nie zachowały się żadne dokumenty, które mogłyby potwierdzić datę wybudowania danego obiektu. Ich wiek jest często ustalany głównie na podstawie badań archeologicznych oraz analizy stylu architektonicznego i wydarzeń historycznych, które towarzyszyły tym miejscom. Właśnie dlatego, słowo „prawdopodobnie” będzie często pojawiać się w tej publikacji. Przed wami najstarsze kościoły w Polsce. Eksperci są zdania, że najstarszy kościół w Polsce znajdował się w Poznaniu, na Ostrowie Tumskim. Jego powstanie ma być związane z przyjęciem chrztu przez Mieszka I i ślubem księcia z Dobrawą. Pierwsze badania, mające na celu potwierdzenie tej tezy, prowadzono jeszcze przed wybuchem II wojny światowej. Przypuszczenia archeologów zostały jednak potwierdzone dopiero pod koniec XX wieku. Prowadzone wówczas prace doprowadziły do odkrycia palatium księcia Polan. Odkryte zostały też pozostałości kaplicy - kostki mozaikowe i fragmenty zabarwionych tynków, które najprawdopodobniej kiedyś były pokryte malowidłami. Specjaliści są zdania, że pochodzą one z pierwszego chrześcijańskiego kościoła, który został wybudowany na terenie Polski. Istnieje teoria, według której świątynia miała być wybudowana na życzenie Dobrawy. Kościół został zburzony w 1038 roku, podczas najazdu czeskiego księcia Brzetysława. Odbudowana świątynia prawdopodobnie przetrwała do 1430 roku. Mniej więcej w tym czasie budowla została zburzona, a na jej miejscu wybudowano gotycki kościół Najświętszej Maryi Panny, który stoi tam do dziś.  Kolejny najstarszy kościół na naszej liście znajduje się w Gnieźnie. Katedra gnieźnieńska została wzniesiona w X wieku, prawdopodobnie około 970 roku, czyli kilka lat po chrzcie Mieszka I. Właśnie tam w 977 roku miała być pochowana księżniczka Dobrawa. Na pewno spoczęło tam ciało św. Wojciecha. Podobnie jak pierwszy kościół w Polsce, katedra gnieźnieńska nie przetrwała najazdów czeskiego księcia Brzetysława, które miały miejsce w 1038 roku. Po zakończeniu walk, świątynię odbudowano. W XV–XVIII wieku dokonano ostatniej dużej przebudowy tego miejsca – dobudowane zostały dwie wierze (północna i południowa), a samą katedrę otoczono kaplicami. Po pożarze, który miał miejsce w 1613 roku, przebudowano też wnętrze kościoła.  Kolejną pozycję w zestawieniu zajmuje katedra na Wawelu – miejsce koronacji królewskich i pochówku kościelnych dostojników i największych władców Polski. Obecnie w Krakowie możemy podziwiać wspaniałą świątynię gotycką, jednak wcześniej na jej miejscu stały jedne z najstarszych kościołów romańskich w Polsce. Pierwszy został wzniesiony prawdopodobnie po 1000 roku. Katedra określana jako chrobrowska powstała w związku z utworzeniem biskupstwa na zjeździe gnieźnieńskim i miała być poświęcona św. Wacławowi, spokrewnionemu z pierwszym polskim królem. Specjaliści są zdania, że monumentalna bazylika trójabsydowa mogła mieć 45 m długości i 21 metrów szerokości.  Drugą katedrę – hermanowską – zaczęto budować w czasach panowania księcia Władysława Hermana. Jak wynika z zapisków Galla Anonima, prace zostały zakończone w czasach rządów Bolesława III Krzywoustego.  W 1305 roku katedrę strawił pożar. Z tamtych czasów, do dziś przetrwała tylko krypta św. Leonarda, najniższy fragment wieży zegarowej i dolny fragment wieży Srebrnych Dzwonów. Budowa gotyckiej katedry, która na Wawelu stoi do dziś, została zainicjowana przez biskupa krakowskiego Nankera, już po koronacji Władysława Łokietka. Prace zakończono w 1364 roku. Katedra Wawelska / fot. Getty Images Wracamy do Poznania. Pierwszą świątynią, która stała na miejscu dzisiejszego kościoła św. Jana Jerozolimskiego za Murami, najprawdopodobniej był pochodzący z XI wieku kościół św. Michała Archanioła.  W Rocznikach Jana Długosza została zapisana informacja, według której 6 maja 1170 przy kościele powstał przytułek dla wędrowców, powołany z inicjatywy Mieszka III Starego i biskupa Radwana. W 1187 roku władca przekazał kościół i owe hospicjum zakonowi joannitów. Na przełomie XII i XIII wieku rozpoczęła się budowa nowej świątyni, która wielokrotnie przebudowana stoi tam do dziś. Pierwsza katedra w Płocku, wzniesiona w czasach panowania Bolesława Śmiałego lub Władysława Hermana, była prawdopodobnie drewniana. To właśnie tam Bolesław Krzywousty miał przyjąć pasowanie na rycerza. Około 1130 roku biskup płocki Aleksander z Malonne zadecydował o wzniesieniu nowej świątyni z kamienia. Kościół kilkukrotnie odbudowywano - po 1233 roku, kiedy katedra została zniszczona w wyniku pożaru, po 1243 roku, kiedy świątynia została zniszczona w wyniku najazdów pruskich, oraz po 1289 roku, kiedy kościół zburzyli Litwini.  Świątynia w Kruszwicy najprawdopodobniej jest najstarszym kościołem na Kujawach. Romańska budowla została wzniesiona na przełomie XI i XII wieku. Istnieje przypuszczenie, że kościół stanowił siedzibę biskupstwa, którą później przeniesiono do Włocławka. W XVI wieku przebudowano fasadę zachodnią. Mimo poczynionych zmian, bazylika kolegiacka św. Piotra i Pawła stanowi jeden z najlepiej zachowanych zabytków romańskich w Polsce. Kolejny obiekt w zestawieniu to prawdopodobnie najstarszy budynek wzniesiony na ziemi cieszyńskiej. Rotunda św. Mikołaja została wybudowana na przełomie XI i XII wieku, jako kaplica grobowa. W XIX wieku kościół poddano modernizacji, ale już w XX wieku przywrócony został jego oryginalny romański charakter.  Kolejny kościół na naszej liście został wzniesiony w XII wieku, jednak badania archeologiczne pozwalają przypuszczać, że już w X wieku (około 997 roku) w tym miejscu istniało opactwo benedyktynów pw. NMP i św. Aleksego, najprawdopodobniej pierwsze w Polsce. Data rozpoczęcia budowy świątyni nie jest znana. Niektórzy eksperci uważają, że prace rozpoczęto w 1149 roku, a ich inicjatorem miał być metropolita gnieźnieński Janik.  Jak w swoich zapiskach wspomina Jan Długosz, kolejny kościół w zestawieniu został poświęcony 16 marca 1133 roku. Badania archeologiczne dowodzą, że rotunda została ukończona w drugim dziesięcioleciu XIII wieku, czyli mniej więcej w tym samym czasie, co pobliski kościół norbertanek. Kościół w Strzelinie przetrwał jako największy romański zabytek w Polsce, wzniesiony na planie koła.   Szacuje się, że Kościół klasztorny cystersów p.w. św. Tomasza Kantuaryjskiego w Sulejowie został wzniesiony ze szlachetnego piaskowca szydłowieckiego w pierwszej połowie XIII wieku za czasów Kazimierza II Sprawiedliwego. Z kolei jego wyposażenie pochodzi z okresu baroku i rokoka. Front świątyni zdobią romański portal i rozeta. W przeszłości był dwukrotnie spalony przez Tatarów. "
Andrzejki. Słowiańskie korzenie tradycji wróżenia,https://www.national-geographic.pl/artykul/andrzejki-slowianskie-korzenie-tradycji-wrozenia,Unknown,"['Historia', 'Ludzie']","Jesienne imprezy często kojarzą nam się z przebraniami w klimacie Halloween. Przeciwnicy „amerykańskiego święta” stawiają wtedy w opozycji inne polskie tradycje jak, chociażby odwiedzanie grobów bliskich i zapalanie zniczy. Nie zapominajmy jednak o tym, że i w naszej tradycji jesień zachowała pewne magiczne akcenty. Mowa oczywiście o Andrzejkach, czyli wieczorze wróżb. Geneza Andrzejek nie jest jasna i wciąż rozpala żywe dyskusje w gronie historyków i etnologów. Mimo że wróżby przypadają w wigilię wspomnienia świętego Andrzeja, to sama tradycja jest o wiele starsza. Z zapisków Marcina Bielskiego – historyka i pisarza – wynika, że andrzejkowe zabawy były znane już w 1557 r. Wówczas chodziło jednak nie o poznanie przyszłości, a o popuszczenie pasa przed adwentem. Wierni Kościoła katolickiego rezygnują w tym czasie z hucznych imprez, a niektórzy dodatkowo odstawiają również inne przyjemności. Badacze przekonują, że końcówka listopada miała sprzyjać nie tylko ucztowaniu, ale też wróżeniu. Po skończeniu prac na polu, ludzie więcej czasu spędzali w domach. Pozostając w klimacie dziadów, decydowano się na wykorzystanie aury łączności z innym światem. Żeby umilić coraz dłuższe i coraz chłodniejsze wieczory, panny próbowały spojrzeć w przyszłość i poznać przynajmniej imię przyszłego męża. Początkowo wróżby te były traktowane bardzo poważnie, dlatego dbano o zachowanie jak najbardziej intymnej atmosfery. Źródeł andrzejkowych tradycji doszukuje się w różnych kulturach. Niektórzy specjaliści wskazują na starożytną Grecję i greckie słowa „aner” i „andros”, czyli „mąż” lub „mężczyzna”. Pierwsze wróżby mogły mieć też charakter ogólnopogański. Tu istotną wskazówką jest magiczny klucz – atrybut Walesa, słowiańskiego boga zaświatów. Klucz, jak wiadomo, do dziś jest wykorzystywany podczas wróżenia i symbolizuje otwarcie innego świata.  Nawiązań do słowiańskich wierzeń jest więcej. Dotyczą już one nie bezpośrednio Andrzejek a siostrzanego święta, czyli Katarzynek. Gwoli ścisłości, pierwotnie Andrzejki obchodziły tylko panny, a Katarzynki kawalerzy. Ludowe wyobrażenia świętej Katarzyny są zbieżne z Mokoszą, słowiańską boginią odpowiedzialną za ludzki los. Jej atrybutem był z kolei kołowrotek do przędzenia. Hałyna Łozko – założycielka i przewodnicząca Zrzeszenia Rodzimowierców Ukrainy – tłumaczy, że przed laty 25 listopada, czyli dzień świętej Katarzyny był utożsamiany z dniem Mokoszy. Wtedy też chłopcy i dziewczęta wróżyli sobie, a ciężarne kobiety modliły się o pomyślny przebieg ciąży. Na przestrzeni lat andrzejkowe wróżby wielokrotnie się zmieniały. Do dziś niektóre zabawy cieszą się popularnością tylko w wybranych regionach Polski. Najbardziej znane pozostało chyba jednak lanie wosku ze świecy przez dziurkę od klucza. Powstałą w ten sposób formę należy ustawić tak, żeby na ścianie pokazał się jej cień. Tu interpretacja jest dowolna. Im bardziej precyzyjny kształt, przykładowo serce, tym łatwiej zrozumieć wróżbę.  Najwięcej emocji wzbudzają wróżby miłosne, jak na przykład rzucanie za siebie najdłuższym obierkiem skórki z jabłka. Tak panny i kawalerzy mają poznać pierwsze imię przyszłej drugiej połówki."
Odkryto najstarszą znaną mennicę w historii,https://www.national-geographic.pl/artykul/odkryto-najstarsza-znana-mennice-w-historii,Unknown,"['Odkrycia', 'Historia']","Ostatnie wykopaliska w odlewni brązu z okresu Wschodniego Zhou (ok. 770-220 p.n.e.) w Guanzhuang w prowincji Henan w Chinach dostarczyły glinianych form do odlewania monet. Właściwości techniczne form wskazują, że miejsce to funkcjonowało jako mennica produkująca znormalizowane monety. Systematyczne datowanie radiowęglowe (AMS) wskazuje, że dobrze zorganizowane mennictwo rozwinęło się około 640-550 r. p.n.e., co czyni Guanzhuang najstarszym na świecie znanym, stanowiskiem menniczym. Odkrycie to dostarcza nowych, ważnych danych n.t. początków monetyzacji w starożytnych Chinach.

Rozwój w produkcji standaryzowanych monet z metalu był kamieniem milowym w historii gospodarczej ludzkości. Choć w wielu kulturach waluty towarowe lub ważone metale szlachetne (np. zboże, srebro) pełniły podstawowe funkcje monetarne, dostępność monet znacząco zmieniła kształt relacji gospodarczych i społecznych, zarówno pod względem materialnym, jak i ideologicznym. Monety nie tylko promowały wymianę handlową, ale także dostarczały społecznościom ludzkim nowych sposobów oceny bogactwa, prestiżu i władzy.  Uważa się, że najwcześniejsze monety były bite w Chinach, w Lidii (w zachodniej Azji Mniejszej) i Indiach. Spośród nich, moneta w postaci małej, metalowej tabliczki w kształcie szpadla z wydrążoną rączką, wybita w Chinach jest prawdopodobnym kandydatem na pierwszą metalową monetę w historii. „Moneta szpadlowa” była imitacją praktycznej metalowej łopaty, ale jej cienkie ostrze i niewielki rozmiar wskazują, że nie pełniła ona funkcji użytkowej. Wcześniejsze „monety szpadowe” miały delikatną, pustą w środku nasadkę, przypominającą metalową łopatę lub szpadel. Kilka wersji „monet szpadlowych” krążyło po chińskich równinach centralnych aż do ich zniesienia przez pierwszego cesarza Qin w 221 r. p.n.e. Różne scenariusze dotyczące daty pierwszego pojawienia się monet szpadlowych wahają się w granicach około 750-500 p.n.e. Podobnie jak w przypadku monety lidyjskiej, przyczyną braku jednoznacznego datowania jest fakt, że dotychczasowe badania nad wczesnymi monetami w dużej mierze opierały się na badaniach związanych z obiegiem lub przechowywaniem pieniądza, a nie z dobrze udokumentowanych i bezpiecznie datowanych pism związanych z produkcją monet.   Informacje archeologiczne dotyczące miejsc wczesnego mennictwa są nieliczne. W przypadku Chin sugerowano, że dwa miejsca bicia „monet szpadlowych”, w Xintian  i Xinzheng, datowane są na środkowy lub późny okres Chunqiu (ok. 650-500 p.n.e.), ale w obu przypadkach proponowane daty oparte są wyłącznie na dowodach ceramicznych i nie zostały potwierdzone datowaniem radiowęglowym. Co więcej, brak bezpośrednich dowodów na bicie monet w tych miejscach utrudnia nam zrozumienie procesów społeczno-gospodarczych leżących u podstaw powstania znormalizowanej monety w Chinach."
W katedrze Notre-Dame znaleziono grobowce i kompletny ołowiany sarkofag. Odkrycie o „nadzwyczajnej wadze naukowej”,https://www.national-geographic.pl/artykul/w-katedrze-notre-dame-znaleziono-grobowce-i-kompletny-olowiany-sarkofag-odkrycie-o-nadzwyczajnej-wadze-naukowej-220316125048,Unknown,['Historia'],"15 kwietnia 2019 r. był dniem, który wstrząsnął nie tylko Paryżem. Wieczorem, około godziny dziewiętnastej, na dachu katedry Notre-Dame wykryto ogień. Pożar szybko rozprzestrzenił się, obejmując cały dach świątyni. Jednemu z najsłynniejszych zabytków świata groziła zagłada. Akcja ratunkowa trwała cały wieczór i całą noc. Dopiero o czwartej nad ranem strażnicy ogłosili, że pożar został ugaszony. Chociaż zabytki znajdujące się wewnątrz katedry zostały w porę wyniesione i ocalały, zniszczenia i tak były ogromne. M.in. przepadł cały dach zbudowany z ośmiusetletnich dębów. Zawaliła się również charakterystyczna iglica z XIX wieku zbudowana według projektu architekta Eugene'a Viollet-le-Duca. Przywrócenie katedrze Notre-Dame jej poprzedniej świetności stało się dla Francji sprawą prestiżową. Prezydent Emmanuel Macron ogłosił, że świątynia zostanie ponownie otwarta dla zwiedzających już w 2024 r. Ten bardzo ambitny termin wymusił błyskawiczne rozpoczęcie prac nad odbudową katedry. By nic ich nie zakłócało, zamknięto nie tylko zabytek, ale i całą okolicę. Dla przechodniów i turystów niedostępny stał się plac przed świątynią oraz otaczające ją uliczki. Prace postępowały szybko. Uprzątnięto nawę główną, budowla została przykryta, ściany wsparte. Rozpoczęto również wznoszenie rusztowań niezbędnych do odbudowy dachu. W marcu tego roku, w czasie prac w samym środku katedry archeolodzy natrafili na niezwykłe znalezisko. Odkrycia dokonano w miejscu, gdzie transept, czyli nawa poprzeczna krzyżuje się z nawą główną. Przed postawieniem rusztowań musiano sprawdzić, czy podłoga jest odpowiednio wytrzymała. Okazało się wówczas, że tuż pod nią znajduje się kilka grobowców z XIV wieku. Między nimi zaś stał ołowiany sarkofag. Jak napisano w komunikacie francuskiego ministerstwa kultury, znalezisko ma „nadzwyczajną wagę naukową”. Sarkofag ma kształt ludzkiego ciała. Naukowcy podejrzewają, że kryje zwłoki średniowiecznego dygnitarza. Na razie zajrzeli do środka z pomocą kamery endoskopowej. – Dostrzegliśmy kawałki tkaniny, włosy, a także charakterystyczną poduszkę z liści – opowiada Christophe Besnier, główny archeolog pracujący w katedrze. – To sygnał, że w sarkofagu pochowano ważnego religijnego dostojnika. To, że do dziś dnia zachowały się elementy roślinne, stanowi dobry znak. – Ciało musi być bardzo dobrze zachowane – ma nadzieję Besnier. Naukowcy spodziewają się, że dokładne przebadanie znaleziska pozwoli lepiej poznać średniowieczne rytuały pogrzebowe. Oprócz sarkofagu naukowcy znaleźli również fragmenty lektorium – drewnianej przegrody oddzielającej w katedrach nawę główną od prezbiterium. Na razie udało się odsłonić rzeźbione dłonie i popiersie brodatego mężczyzny. Na kawałkach drewna widoczne są również ślady farby."
Chiński admirał Zheng He z XV wieku jest żeglarzem który przez ponad dwadzieścia lat stał na czele jednej z najwspanialszych flot w historii,https://www.national-geographic.pl/artykul/chinski-admiral-zheng-he-z-xv-wieku-jest-zeglarzem-ktory-przez-ponad-dwadziescia-lat-stal-na-czele-jednej-z-najwspanialszych-flot-w-historii,Unknown,"['Historia', 'Ludzie']","W 1402 roku trzecim cesarzem Chin z dynastii Ming został Yongle (o osobistym imieniu Zhu Di). Niemal od razu zaczął dążyć do swoich ambitnych planów, które zakładały wzrost pozycji Chin w świecie jako potęgi handlowej i dyplomatycznej. Jego pomysłem było stworzenie ogromnej floty, dzięki której „państwo środka” miało utrzymywać stosunki dyplomatyczne i handlować z około pięćdziesięcioma państwami w całej Azji. Rolę przywódcy owej floty otrzymał Zheng He, który został mianowany przez nowego cesarza admirałem.   Jego pierwsza podróż na czele floty składającej się z 317 okrętów na pokładzie których znajdowało się w sumie 28 000 marynarzy odbyła się w 1405 roku. Kolejne wyprawy odbywały się aż do roku 1433. W ich trakcie chińska flota odwiedziła m.in. Jawę, Sumatrę (dzisiejsza Indonezja), cieśninę i miasto Malakka (dzisiejsza Malezja), wyspę Cejlon (współcześnie: Sri Lanka), Indie, cieśninę Hormuz (u wejścia do Zatoki Perskiej), zachodnie wybrzeże Afryki (w miejscu gdzie dziś jest Kenia) oraz półwysep Arabski. Zapis tych podróży można znaleźć na chińskich mapach żeglarskich na ilustracji poniżej: 

Największe statki z tej imponującej flotylli, nazywane „Bao Chuan” czyli „statkami skarbowymi” (jego współczesna rekonstrukcja na zdjęciach), według niektórych zachowanych relacji mierzyły ponad 100 metrów! Były bogato zdobione: ich kadłuby były udekorowane wizerunkami ptaków, żagle miały kolor czerwony, dzięki zabarwieniu ich henną a olinowanie było ozdobione żółtymi flagami. Oprócz największych okrętów, w wyprawach  brały udział specjalne łodzie pomocnicze, takie jak przystosowane do dalekich podróży stajnie dla koni, czy statki na których funkcjonowały wodne farmy, w których hodowano kiełki fasoli, które chroniły załogi przed szkorbutem. Taka flota w XV w. musiała wyglądać niczym jeden z cudów świata.   Zheng He wszędzie tam, gdzie przybywał prezentował dary od chińskiego cesarza takie jak złoto, srebro, porcelanę, jedwab (m.in. wykonane z niego parasolki), solone mięso i rodzynki. W zamian był obdarowywany takimi towarami jak nieznana wcześniej Chińczykom kość słoniowa, drogocennymi kamieniami lub zwierzętami, do których należały zebry, wielbłądy, słonie czy żyrafy.

Warte podkreślenia jest to, że Zheng He nie używał swojej floty do działań wojennych skupiając się na wymianie dóbr i umacnianiu istniejących i nawiązywaniu nowych kontaktów z innymi państwami. Oczywiście duży udział w tym, mógł mieć rozmiar imponującej flotylli, która z pewnością musiała odstraszać jakichkolwiek potencjalnych wrogów. Do kilku militarnych epizodów w działalności floty Zheng He można zaliczyć pokonanie znanego w ówczesnych czasach na azjatyckich akwenach pirata Chen Zuyi lub udział w konflikcie na lądzie na wyspie Cejlon. 

Zmierzch wielkiej floty admirała Zheng He nastąpił po około dwudziestu latach. W 1424 r. zmarł cesarz Yongle. Jego następca, cesarz Hongxi podjął decyzję o zaprzestaniu morskich wypraw. Zheng He odbył jeszcze jedną podróż w latach 1430–33, w czasie panowania kolejnego cesarza, Xuande.  "
"Jak dieta wpływa na klimat? Wystarczy, że wyeliminujesz JEDEN produkt z menu, by pomóc planecie",https://www.national-geographic.pl/artykul/jak-dieta-wplywa-na-klimat-wystarczy-ze-wyeliminujesz-jeden-produkt-z-menu-by-pomoc-planecie-220215013520,Unknown,"['Odkrycia', 'Ludzie']","Jeśli jesz wołowinę, przyczyniasz się w znacznym stopniu do niszczenia klimatu. Z analiz wynika, że rezygnując z tego mięsa na rzecz innych produktów możesz znacząco zmienić swój ślad węglowy. Wyniki badań amerykańskich uczonych opublikowało czasopismo naukowe „The American Journal of Clinical Nutrition”. Ślad węglowy to całkowita suma emisji gazów cieplarnianych wywołanych bezpośrednio lub pośrednio przez jakiś produkt. Obejmuje on emisje dwutlenku węgla, metanu, podtlenku azotu i innych gazów. W przypadku mięsa ślad węglowy to zarówno skutki hodowli – a więc wytwarzania paszy i samego funkcjonowania zwierzęcia – jak i uboju, transportu i przetwarzania produktu. Ślad węglowy przelicza się na równoważnik CO2. Ślad węglowy jest powiązany ze śladem wodnym. To ilość wody potrzebna do wyprodukowania danego produktu. W przypadku mięsa to nie tylko woda wypijana przez zwierzę, ale też ta niezbędna do wytworzenia paszy dla niego. Wołowina ma wyjątkowo wysoki ślad węglowy i wodny. Dotyczy to zwłaszcza mięsa z hodowli przemysłowych, dominujących w USA. Są one karmione paszą na bazie kukurydzy i soi. Wyprodukowanie kilograma wołowiny wymaga zużycia aż 15 tys. litrów wody. W Polsce, gdzie wiele krów wypasanych jest na łąkach, zużycie wody i ślad węglowy są mniejsze. Ale i tak krowy emitują w czasie swojego życia znaczne ilości metanu – bardzo silnego gazu cieplarnianego. Z badań przeprowadzonych przez zespół z Uniwersytetu Tulane wynika, że przemysłowo produkowaną wołowinę regularnie jada aż 20 proc. Amerykanów. Gdyby udało się zamienić jedną porcję tego mięsa na produkt alternatywny, korzyści byłyby ogromne. Ślad węglowy związany z dietą takiej osoby zmniejszyłby się aż o 48 proc. Ślad wodny zaś o 30 proc. – Można osiągnąć ogromny efekt, wprowadzając niewielkie zmiany do jadłospisu – podkreśla prof. Diego Rose, jeden z autorów badań. Gdyby wszyscy Amerykanie zastosowali się do tych zaleceń, w skali całego kraju oszczędności wyniosłyby 9,6 proc. dla śladu węglowego i 5,9 proc. dla śladu wodnego. Mięso wołowe jest bardzo cenione przez konsumentów. Duża jego część jest spożywana w formie mielonej, np. w hamburgerach czy sosie do spaghetti bolognese. Uczeni z Uniwersytetu Tulane proponują, aby w takich potrawach wołowinę zastąpić mielonym mięsem indyka. Znacznie trudniej byłoby jednak zastąpić steki wołowe. Naukowcy sugerują też inne alternatywy, które są przyjazne dla klimatu. Oto kilka przykładów: Rolnictwo w skali globalnej jest odpowiedzialne za ok. jedną czwartą emisji gazów cieplarnianych i aż za 70 proc. zużycia zasobów czystej wody. Światowa produkcja mięsa cały czas rośnie – wynika z raportu „Atlas Mięsa 2022”, wydanego przez Fundację im. Heinricha Bölla w Warszawie we współpracy z Instytutem na rzecz Ekorozwoju."
Przerażające odkrycie archeologów. W starożytnych Chinach wojowników grzebano żywcem,https://www.national-geographic.pl/artykul/przerazajace-odkrycie-archeologow-w-starozytnych-chinach-wojownikow-grzebano-zywcem,Unknown,"['Odkrycia', 'Historia']","Archeolodzy, którzy pracowali na stanowisku badawczym w pobliżu miasta Anyang odnaleźli tam kompleks 24 grobowców. Należały do bogatego i elitarnego klanu, który zamieszkiwał te okolice ponad 3000 lat temu. Naukowcy w mogiłach odnaleźli szkielety ludzi oraz zwierząt, które zostały złożone najprawdopodobniej w ofierze. Oprócz kości, badacze znaleźli również rydwany wojskowe i broń. Wszystko wskazuje na to, że wojownicy, którzy byli tam pogrzebani, w chwili pochówku jeszcze żyli. Stanowisko archeologiczne znajduje się ponad 2 kilometry od ruin starożytnego miasta Yin, które było ostatnią stolicą dynastii Shang panującej w latach. 1766 r. p.n.e. do 1050 r. p.n.e. Służyła dwunastu królom przez ponad 250 lat. Najnowszego odkrycia dokonali badacze z Penn State University. Okazuje się, że elitarni wojownicy, byli w tamtych czasach składani w ofierze. Co więcej, na podstawie wiedzy o dynastii Shang, prawie pewne jest, że nie byli do tego poświęcenia zmuszani. Naukowcy twierdzą, że byli to zazwyczaj ochotnicy, którzy chcieli spocząć przy zwłokach swoich panów. Prace badawcze w stanowisku archeologicznym niedaleko Anyang trwają już od ponad dwóch lat. W tym czasie archeologom udało się odnaleźć blisko 20 starożytnych budynków, 24 grobowce, a w nich sześć rydwanów wojennych oraz szczątki ludzi i koni. Głowy zmarłych były ozdobione muszlami, a ich zwierzęta miały na czołach złote i brązowe przedmioty.  Oprócz tego w nekropolii odnaleziono wiele drogocennych kosztowności. Większość z nich wykonano z jadeitu, kamienia, kości lub muszli. Naukowcy twierdzą, że obszar ten zamieszkiwał klan „Ce”. Badacze przypominają, że inskrypcje z nazwą tej elitarnej grupy pojawiały się już na niektórych glinianych naczyniach, kościach zwierząt, czy żółwich skorupach, które udało się wcześniej odnaleźć. - Nazwa klanu „Ce” oraz ich herb, pojawiają się wielokrotnie na wielu przedmiotach, które udało nam się tutaj odnaleźć. - mówi Kong Deming. To oznacza, że klan ten, był bardzo zamożny i wpływowy w tamtych czasach. Uczony dodaje jednak, że część spośród artefaktów, które się tu znajdowały mogły w przeszłości zostać skradzione przez złodziei. Naukowcy planują teraz skupić na tym, aby dowiedzieć się więcej o klanie „Ce” i sprawdzić, jakie relacje i stosunki łączyły ich z dynastią Shang."
NASA ujawnia plany: w 2031 stacja ISS wpadnie do Oceanu Spokojnego,https://www.national-geographic.pl/artykul/nasa-ujawnia-plany-w-2031-stacja-iss-wpadnie-do-oceanu-spokojnego-220204104129,Unknown,['Kosmos'],"W ostatnich dniach stycznia NASA opublikowała oficjalny plan powrotu Międzynarodowej Stacji Kosmicznej (ISS, ang. International Space Station) na Ziemię. Dokument zatytułowany „International Space Station Transition Report” zawiera szczegóły dotyczące manewrów, które pozwolą sprowadzić statek do domu oraz dokładne miejsce lądowania. Zgodnie z raportem, ISS ma „wylądować” na Oceanie Spokojnym, a dokładnie w tzw. punkcie Nemo. Wodowanie przewidziano na 2031 rok. Określenie dokładnej daty jest niemożliwe, ponieważ cała procedura będzie w dużej mierze uzależniona od aktywności Słońca i jego wpływu na atmosferę Ziemi. Punkt Nemo (ang. Nemo Point) został wyznaczony w 1992 roku przez chorwacko-kanadyjskiego statystyka, Hrvoje Lukatela. Jego nazwa nawiązuje do postaci kapitana Nemo ze słynnej powieści Juliusza Verne’a, „Dwadzieścia tysięcy mil podmorskiej żeglugi”. Inne, nieco bardziej znaczące określenie tej niezwykłej lokalizacji, to oceaniczny biegun niedostępności. Jest to punkt położony w południowych rejonach Oceanu Spokojnego, znajdujący się możliwie najdalej od lądów (48°52'6"" S 123°23'6"" W). Najbliżej punktu Nemo znajdują się wyspy Pitcairn, Wyspa Wielkanocna i wyspy Maher. Najmniejszy dystans dzielący punkt Nemo z lądem to 2688 km. Obranie tego punktu na miejsce lądowania ISS ma zminimalizować ryzyko jakichkolwiek szkód, do których mogłoby dojść w trakcie lotu na Ziemię. Cała misja powrotna ma być kontrolowana przez operatorów stacji, a pierwsze manewry przygotowujące ISS do wejście w ziemską atmosferę rozpoczną się już w październiku 2026 roku. „Manewry mogą rozpocząć się w różnym czasie, w zależności od aktywności cyklu słonecznego i jego wpływu na atmosferę Ziemi (wyższa aktywność słoneczna ma tendencję do rozszerzania atmosfery Ziemi, co powoduje większy opór powietrza i naturalną utratę wysokości przez ISS)” – czytamy w raporcie NASA. Po tym, jak operatorzy ustawią stację w pozycji gotowości do bezpiecznego wejścia w atmosferę, ISS zacznie wykonywać manewry deorbitacyjne, wykorzystując siłę napędu – własnego oraz pojazdów wizytujących (dokujących w stacji). Zgodnie z planem, kierowanie napędami poszczególnych statków powinno pozwolić bezpiecznie sprowadzić ISS do punktu Nemo. Co się stanie z ISS po zwodowaniu? Tego raport na razie nie ujawnia. Jednak biorąc pod uwagę, że oceaniczny biegun niedostępności bywa też nazywany „cmentarzyskiem satelitów”, możemy przyjąć, że stacja zatonie i dołączy do innych „poległych” urządzeń kosmicznych. Międzynarodowa Stacja Kosmiczna to jedyne w swoim rodzaju laboratorium, które pozwala na prowadzenie badań w warunkach, których nie jesteśmy w stanie osiągnąć na Ziemi. Pierwsze moduły stacji zostały wyniesione na orbitę (na wysokość 400 km) w 1998 roku, a pierwsza stała załoga zamieszkała tam w 2000 roku. Niestety, ISS jest równie kosztowna, co imponująca. Szacuje się, że każdy kolejny rok utrzymania stacji to koszt minimum 4 mld dolarów. Nic dziwnego, że ISS próbowano zamknąć już kilkukrotnie. Administracja George’a W. Busha planowała wstrzymać finansowanie stacji po 2015 roku i w 2016 sprowadzić ją na Ziemię, ale po objęciu rządów przez Baracka Obamę kontrakt przedłużono. W ubiegłym roku NASA ponownie zdołała przekonać Kongres do przedłużenia finansowania stacji do 2030 roku. Uznano jednak, że po tym czasie koszty napraw i eksploatacji stacji będą zbyt wysokie. Dlatego ISS zostanie zdjęta z orbity, a jej zadania przejmą stacje komercyjne, w tym Orbital Reef Jeffa Bezosa. – Sektor prywatny jest technicznie i finansowo zdolny do rozwijania i obsługi komercyjnych stacji na niskiej orbicie okołoziemskiej, z pomocą NASA. Z niecierpliwością czekamy, aby podzielić się naszymi wnioskami i doświadczeniem operacyjnym z sektorem prywatnym, aby pomóc mu w opracowaniu bezpiecznych, niezawodnych i opłacalnych miejsc docelowych w kosmosie – powiedział Phil McAlister, dyrektor ds. sektora komercyjnego w NASA. Ostatnie lata funkcjonowania ISS zostaną poświęcone na prowadzanie eksperymentów dla agencji rządowych i opracowywanie zaawansowanych technologii. Mają one pozwolić wysłać na Księżyc pierwszą kobietę i pierwszą osobę czarnoskórą oraz założyć kolonie na Marsie. – Międzynarodowa Stacja Kosmiczna wkracza w trzecią i najbardziej produktywną dekadę jako przełomowa platforma naukowa działająca w warunkach mikrograwitacji – powiedziała Robyn Gatens, dyrektor ds. ISS w NASA."
"Śmierć jest odwracalna? Naukowcy sprawili, że ludzkie oko wykazywało aktywność pięć godzin po zgonie",https://www.national-geographic.pl/artykul/smierc-jest-odwracalna-naukowcy-sprawili-ze-ludzkie-oko-wykazywalo-aktywnosc-piec-godzin-po-zgonie-220513012704,Unknown,"['Nauka', 'Ludzie']","Po tzw. śmierci mózgowej możliwe jest pobranie do przeszczepu wielu narządów. Może być to serce, nerka, wątroba czy płuco. Jednak mózg i komórki układu nerwowego były dotychczas poza zasięgiem lekarzy. Gdy ustaje krążenie, centralny układ nerwowy jako całość umiera tak szybko, że jakiekolwiek próby potrzymania jego aktywności skazane są na niepowodzenie. Przynajmniej tak było dotychczas. Naukowcy odkrywają bowiem, że różne rodzaje neuronów reagują inaczej na brak tlenu. A to otwiera możliwości podtrzymywaniu ich przy życiu nawet po ustaniu krążenia. O tym, że jest to możliwe nie tylko teoretycznie, przekonaliśmy się w 2018 r. Naukowcy z Uniwersytetu Yale ogłosili wówczas, że udało im się podtrzymać przy życiu mózgi świń przez 36 godzin po śmierci zwierząt. Badacze dokonali tego, hamując degradację tkanki nerwowej. Pomogła w tym sztuczna krew, utrzymanie odpowiedniej temperatury, podawanie tlenu i składników odżywczych. To badanie było relacjonowane na całym świecie. Wzbudziło też wątpliwości etyczne. Co by było, gdyby podobnie potraktowano ludzkie mózgi? Oprócz głosów domagających się wprowadzenia uregulowań, które ustalałyby zasady prowadzenia podobnych badań, pojawiły się też inne. Uczeni pytali, czy nie należałoby przypadkiem zmienić definicji śmierci – skoro ustanie aktywności mózgu może być odwracalne? Naukowcy przeprowadzający badanie z 2018 r. podkreślali, że aktywność mózgu świń była znikoma. Nie istniała szansa, by którykolwiek mózg „wiedział”, co się z nim dzieje. Metody zastosowane cztery lata temu wykorzystał teraz zespół badaczy z Uniwersytetu Utah i instytutu Scripps Research. Stosując je, naukowcy zdołali przywrócić zsynchronizowaną aktywność neuronom gałki ocznej kilka godzin po śmierci dawcy. Swoje eksperymenty opisali w artykule opublikowanym właśnie w czasopiśmie naukowym „Nature”. – Sprawiliśmy, że komórki siatkówki komunikowały się ze sobą tak samo, jak to robią w żywym oku – powiedział Frans Vinberg, jeden z naukowców zaangażowanych w badania. – We wcześniejszych badaniach udawało się przywrócić ograniczoną aktywność w gałkach ocznych dawców. Jednak nigdy w plamce żółtej i nigdy w stopniu, który zaprezentowaliśmy – dodał. Plamka żółta to miejsce na siatkówce oka, gdzie znajduje się najwięcej fotoreceptorów. Naukowcy wykorzystali w badaniach gałki oczne uzyskane od ludzkich dawców oraz od myszy. Zdołali kilka godzin po śmierci sprawić, że komórki plamki żółtej zaczęły wykazywać aktywność elektryczną. Dokładniej – stymulowane komórki wytwarzały sygnały elektryczne związane z pojawianiem się tzw. fal b (b-wave). To pojęcie związane z elektroretinografią, czyli badaniem aktywności elektrycznej siatkówki. Pod wpływem impulsów świetlnych powstaje wykres obrazujący wartości napięcia w gałce ocznej. Widać na nim dwa rodzaje fal – tzw. fale a i fale b. Właśnie te drugie zaobserwowano kilka godzin po śmierci w tkance siatkówki. – Udało nam się obudzić fotoreceptory w plamce żółtej – mówi biomedyczka Fatima Abbas. – Reagowały na białe światło, światło kolorowe oraz przyćmione błyski – opowiada. Badania stawiają pod znakiem zapytania poprawność obecnie stosowanych definicji śmierci mózgowej. W niektórych definicjach mówi się o zaniku zsynchronizowanej aktywności neuronów. Czyli właśnie o tym, co udało się przywrócić naukowcom."
Po 50 latach SEGA opuszcza rynek salonów gier w Japonii. Jaka przyszłość czeka słynną Akihabarę?,https://www.national-geographic.pl/artykul/po-50-latach-sega-opuszcza-rynek-salonow-gier-w-japonii-jaka-przyszlosc-czeka-slynna-akihabare,Unknown,['Ludzie'],"Problemy z kultowymi salonami gier arcade zaczęły się już w 2020 roku, wraz z wybuchem pandemii koronawirusa. Ze względu na bezpieczeństwo i restrykcje, ludzie byli zobowiązani do pozostania w domach. Spotkania towarzyskie zostały ograniczone, a miejsca publiczne zamknięte.  Szczególnie ucierpiała na tym właśnie SEGA, która dwa lata temu sprzedała 85% swoich udziałów w branży automatów do gier firmie Genda. Teraz pozbyła się pozostałych 15% i oficjalnie wycofała się z rynku. W praktyce oznacza to, że firma SEGA nie będzie już miała wpływu na jakość i funkcjonowanie salonów gier. ""Obszar działalności centrów rozrywki jest silnie dotknięty przez pandemię COVID-19, a frekwencja w nich znacznie spadła. To spowodowało znaczną stratę przychodów w pierwszym kwartale 2021 r."" - głosi komunikat firmy. Tym samym Sega Entertainment stanie się firmą Genda GiGO Entertainment. O sprawie poinformował już na Twitterze prezes Gendy, Hisashi Kataoka. ""Zmieniamy nazwy salonów SEGA w całym kraju na GiGO. Chcemy wyrazić naszą wdzięczność i podziękowanie za 56 lat historii firmy. Pragniemy dalej być oazą gier"" - czytamy. 全国のSEGAのお店の屋号をGiGOに切り替えていきます。SEGAの56年の歴史への感謝と、リアルなエンタメで人々の渇望を癒すオアシスになるという思いを込めました。ゲームのオアシスに飛び込め！Get into the Gaming Oasis の頭文字をとってGiGOです。
まずは池袋、秋葉原、新宿から。そして全国へ。 pic.twitter.com/bAMbdIXEkk Ciekawe jest to, jaka przyszłość czeka teraz japońską kulturę gier wideo w salonach. Sega zapowiada, że chociaż nie będzie zarządzać już automatami, to dalej zamierza produkować kolejne maszyny i gry. Być może jest to koniec pewnej epoki. Epoki, która w Japonii jest ewenementem na skalę światową. Japonia jest jedną z ostatnich ostoi rynku automatów z grami arcade. W Tokio znajduje się słynna dzielnica Akihabara, która jest swoistym centrum kultury otaku, stolicą gier wideo, anime, mangi i wszelkiej elektroniki. Nikogo nie dziwi tam widok ludzi grających w kultowe gry, takie jak Sonic the Hedgehog, Pokemon, Mario, czy Pac-Man. Można odnieść wrażenie, że pomimo zaawansowanego rozwoju technologicznego Kraju Kwitnącej Wiśni, innowacyjności i nowoczesności, w tym przypadku, czas poniekąd stanął w miejscu. Ulice Akihabary żyją życiem wirtualnym, brzmią automatami do gier i japońskim popem. Zewsząd zerkają na przechodniów postaci z bajek, a dookoła są sklepy, w których możemy kupić wszelkiego rodzaju tematyczne gadżety i zabawki. Biorąc pod uwagę, że tak kultowa firma, jak SEGA wycofała się z Akihibary, pojawia się pytanie, co dalej z kulturą gier w Japonii. Być może to pierwszy krok w kierunku większych zmian.  Sega jest japońskim producentem i wydawcą gier wideo. Przedsiębiorstwo zostało założone w 1940 roku w Kaliforni jako Standard Games, a później Service Games. Na początku firma dostarczała automaty na monety, z których korzystali amerykańscy żołnierze."
Jak wyglądała kobieta z epoki kamiennej? Powstała fenomenalna rekonstrukcja,https://www.national-geographic.pl/artykul/jak-wygladala-kobieta-z-epoki-kamiennej-powstala-fenomenalna-rekonstrukcja-220318114655,Unknown,"['Historia', 'Ludzie']","Nowy eksponat muzealny to pełnowymiarowa figura kobiety. Zamieszkiwała ona terytorium dzisiejszej Szwecji cztery tysiące lat temu. Jej szczątki odkryto w 1923 r. Podczas budowania drogi w okolicach wsi Lagmansören robotnicy natrafili wówczas na dwa szkielety. Jeden należał do około trzydziestoletniej kobiety. Nawet jak na epokę neolityczną była niska – miała tylko 150 cm wzrostu. Obok niej złożono szczątki siedmioletniego dziecka. Odtworzenia wyglądu kobiety podjął się szwedzki artysta i specjalista medycyny sądowej Oscar Nilsson. Zrobienie precyzyjnego modelu naturalnej wielkości zajęło mu aż 350 godzin. Niestety, nigdy nie uda się ustalić, co naprawdę wiązało kobietę z pochowanym obok niej dzieckiem. Ze szczątków nie udało się bowiem pozyskać nieuszkodzonego DNA. – Mogła być to matka z synem. Ale równie dobrze rodzeństwo: brat i siostra. Albo kuzyni, albo po prostu przyjaciele – mówi Nilsson. Jego model obrazuje pierwszą hipotezę. Kobieta patrzy czułym, ale jednocześnie nieco surowym wzrokiem, tak jakby chciała zdyscyplinować biegającego wokół niej niesfornego chłopca. Brak materiału genetycznego sprawił, że wykonując rekonstrukcję Nilsson musiał postawić jeszcze kilka hipotez. Najważniejsza dotyczyła koloru oczu i odcienia skóry kobiety. By je odtworzyć, założył, że należała do ludu, który przywędrował do Szwecji z południa 5–4 tys. lat temu. Byli to rolnicy o bladej cerze i brązowych oczach. I taki właśnie wygląd otrzymała kobieta z Västernorrlands Museum. Badania szczątków wykazały, że w chwili śmierci kobieta była – paradoksalnie – w dobrej kondycji. Nie znaleziono śladów niedożywienia, urazów ani chorób. Być może więc zmarła na schorzenie, którego śladów po kilku tysiącach lat nie da się już wykryć. Mimo iż mieszkała na wybrzeżu, odżywiała się pokarmem pozyskiwanym z lądu. Wskazują na to badania izotopów wchodzących w skład jej zębów. – Nie da się stwierdzić, czy prowadziła już osiadły, czy jeszcze wędrowny tryb życia – mówi Nilsson. – Najbezpieczniej jest stwierdzić, że na zmianę jeden i drugi – dodaje. Strój kobiety, wzorowany na ubraniach rdzennych ludów Ameryki Północnej, Syberii oraz słynnej mumii Ötziego odnalezionej w Alpach, przygotowała Helena Gjaerum. Gjaerum jest archeolożką wykorzystującą w pracy techniki stosowane przez ludzi z epoki kamiennej. Strój kobiety został zrobiony ze skór jelenia i łosia. Buty – ze skór bobra, renifera i lisa. Archeolożka pracowała nad nimi godzinami. Najpierw pozyskała szczątki zwierząt. Oczyściła skóry, po czym wymoczyła je w rzece. Ułatwia to oddzielenie futra od skóry. Następnym etapem było zeskrobanie futra. Kolejnym – wysmarowanie skór tłustą maścią zrobioną między innymi z mózgu łosia. Bez tej mikstury skóra zesztywniałaby oraz mogłaby zgnić pod wpływem wilgoci. Gjaerum masowała skóry, gotowała je i suszyła. Dopiero potem zajęła się projektowaniem i szyciem ubrania. Chciała, by było jak najbardziej praktyczne. I tak np. na ramionach nie ma szwów – dzięki temu ubranie wolniej przemakałoby podczas deszczu."
Rysunki z Nazca – największa tajemnica Peru,https://www.national-geographic.pl/artykul/kto-mial-je-ogladac-i-czytac-wyjasniamy-fenomen-rysunkow-z-nazca,Jason Golomb,"['Historia', 'Odkrycia']","Lecąc samolotem nad pustynią w południowym Peru, widzimy jak blady, monotonny krajobraz złożony ze skał i piasku zmienia ukształtowanie. Wyraźne białe linie przecinają suchą glebę w miejscu, gdzie co roku spada mniej niż cm deszczu. Okolica jeszcze bardziej zmienia się, kiedy pasy nabierają kształtów, tworząc proste wzory geometryczne, takie jak trapezy, prostokąty i trójkąty. Niektóre zawijasy i zygzaki układają się w kształty przedstawiające kolibra, pająka czy małpę. To owiane tajemnicą od ponad 80 lat rysunki z Nazca. Jak powstały? Czemu miały służyć? Czy są związane z kosmitami? Linie znajdują się w Peru, nieco ponad 200 mil na południowy wschód od Limy, w pobliżu miasta Nazca. W sumie na pustyni znajduje się ponad 800 linii prostych układających się w 300 figur geometrycznych oraz 70 wzorów zwierzęcych i roślinnych. Niektóre z nich mierzą nawet 365 metrów długości – niewiele mniej od Empire State Building w Nowym Jorku. Linie zostały po raz pierwszy zbadane w 1926 r. przez peruwiańskiego archeologa Torbibo Mejia Xesspe. Nie da się ich jednak w pełni zidentyfikować stojąc na ziemi, dlatego zdjęcia opublikowano dopiero w latach 30. XX wieku – po rozpowszechnieniu komercyjnych lotów samolotami. 22 czerwca 1941 r. – dzień po letnim przesileniu – amerykański profesor Paul Kosok zbadał linie. Wówczas nazwał fragment pustyni o powierzchni blisko 500 metrów kwadratowych „największą księgą astronomiczną na świecie”. Jego śladami poszła Niemka Maria Reiche, znana też jako Lady of the Lines. Reiche badała linie przez 40 lat i wytrwale broniła swoich teorii dotyczących astronomicznego i kalendarzowego przeznaczenia wzorów. Samodzielnie walczyła o ochronę tego miejsca. Zamieszkała nawet w małym domku w pobliżu pustyni, aby osobiście chronić linie przed lekkomyślnymi turystami. W 1974 r. otrzymała stypendium od National Geographic Society. Linie to geoglify, czyli rysunki wykonane na ziemi przez usunięcie skał i gleby. Kamienie pokrywające pustynię wietrzeją i przybierają rdzawy kolor. Po zdjęciu kilkunastocentymetrowej warstwy skał odsłonięty zostaje kontrastujący, jasny piasek. Ponieważ na pustyni deszcze występują bardzo rzadko, obrazki pozostały nienaruszone nawet przez kilka tysięcy lat.  Naukowcy twierdzą, że większość linii została wykonana przez lud Nazca między 1 a 700 rokiem. Część pampy przypomina używaną od dłuższego czasu tablicę kredową z liniami nakładającymi się na siebie przecinającymi. Widać, że pochodzą z różnych okresów. Do lat 70. XX wieku astronomiczne teorie Kosoka i Reiche były uważane za prawdopodobne. Podważyła je jednak grupa amerykańskich badaczy. Wcześniej popularnością cieszyły się również tezy dotyczące kosmitów. Jonah Reinhard – badacz-rezydent National Geographic – wprowadził multidyscyplinarne podejście do analizy linii. – Spójrz na ekosystem wokół Nazca, gdzie mieszkały ludy Nazca – czytamy w jego książce „The Nasca Lines: A New Perspective on their Origin and Meanings”. W regionie, gdzie rocznie pada średnio przez około 20 minut, woda musiała odgrywać bardzo ważną rolę. – Wydaje się, że większość linii nie wskazywała niczego na ziemi lub niebie, a raczej prowadziła do miejsc, w których odprawiono rytuały mające na celu wybłaganie wody i żyzności upraw – kontynuował naukowiec. Anthony Anveni, były stypendysta National Geographic, zgadza się z tą teorią. Według niego ludzie mieli wchodzić do szerokich przestrzeni wyznaczanych przez boki trapezów. – Nasze odkrycia wyraźnie pokazały, że linie proste i trapezy są powiązane z wodą. Nie używano ich jednak do znajdowania źródeł, a raczej do pewnych rytuałów – tłumaczy.  Reinhard podkreśla z kolei, że podobne spiralne wzory i motywy odnaleziono również w innych miejscach w Peru. Symbolika zwierzęca wydaje się powszechna w Andach. Uważa się, że pająki były oznaką deszczu, kolibry płodności a małpy wody, dlatego też najczęściej rysowano je w wilgotnej Amazonii. – Żadna pojedyncza ocena nie potwierdzi konkretnej teorii o liniach, ale połączenie archeologii, etnohistorii i antropologii to solidny argument – podsumowuje badacz."
Prędkość dźwięku na Marsie jest inna niż na Ziemi. Co zaskakujące – różna dla różnych wysokości. „To unikalne doświadczenie słuchowe”,https://www.national-geographic.pl/artykul/predkosc-dzwieku-na-marsie-jest-inna-niz-na-ziemi-co-zaskakujace-rozna-dla-roznych-wysokosci-to-unikalne-doswiadczenie-sluchowe-220325020304,Unknown,"['Kosmos', 'Nauka']","Prędkość dźwięku nie jest wielkością stałą. Zależy między innymi od temperatury i gęstości ośrodka, w którym się rozchodzi. Zależność między tymi wielkościami jest nieintuicyjna. Im wyższa gęstość ośrodka, tym dźwięk będzie się w nim rozchodził szybciej.  Na Ziemi prędkość rozchodzenia się dźwięku w powietrzu o temperaturze 20 st. C wynosi 343 m/s. W wodzie dźwięk nabiera ostrego przyspieszenia – jego szybkość osiąga 1480 m/s. To jednak nic w porównaniu z prędkością rozchodzenia się dźwięku np. w stali. Jest ona tak gęsta, że dźwięk rozchodzi się w niej w oszałamiającym tempie 5100 m/s.  Jedną z najważniejszych różnic między Marsem a Ziemią dotyczy atmosfery obu planet. Atmosfera Ziemi jest gęsta i bogata w tlen. Gęstość powietrza atmosferycznego Ziemi wynosi 1.2 kg/m3, tlenu jest zaś w nim 21 proc.  W porównaniu z Ziemią atmosfera Czerwonej Planety jest niezwykle rzadka. Jej gęstość wynosi tylko 0,020 kg/m3. Składa się zaś głównie z dwutlenku węgla (ponad 95 proc.).  Różnice w gęstości wskazują, że dźwięk będzie rozchodził się na Marsie wolniej niż na Ziemi. I faktycznie - przy marsjańskim gruncie o średniej temperaturze -63 st. C dźwięk rozchodzi się z prędkością zaledwie 240 m/s.  Jak się jednak okazało, diabeł tkwi w szczegółach. Na konferencji naukowej 53rd Lunar and Planetary Science Conference zespół planetologa Baptiste'a Chide'a z Narodowego Laboratorium Los Alamos ogłosił właśnie pracę, w której wykazał, że na Marsie prędkość dźwięku zależy od jego wysokości.  Od 18 lutego zeszłego roku na Marsie pracuje łazik Perseverance. Łazik wyposażony jest między innymi w mikrofony, dzięki którym udało się nagrać dźwięki Czerwonej Planety (można ich posłuchać tutaj).  Jedno z tych urządzeń to mikrofon SuperCam. To on właśnie posłużył to przeprowadzania badań nad rozchodzeniem się dźwięku na Czerwonej Planecie. Naukowców interesowało, jaki wpływ na dźwięki będą miały różnice temperatur przy powierzchni i ich zmiany, a także lokalne zmiany ciśnienia atmosferycznego (nagrzewanie się marsjańskiego gruntu w dzień powoduje powstawanie prądów wstępujących i turbulencje).  Mikrofon SuperCam znajduje się na maszcie łazika, na wysokości 2,1 m. Naukowcy wykorzystali znajdujący się na pokładzie łazika laser, którym ostrzeliwali wybrane miejsca dookoła pojazdu. Użycie lasera powodowało rozchodzenie się fali akustycznej – mikrofon pozwalał zmierzyć, ile czasu minęło między włączeniem lasera a zarejestrowaniem dźwięku dwa metry nad powierzchnią Marsa.  Badanie potwierdziło, że prędkość dźwięku na Marsie to 240 m/s. Odkryto jednak coś bardzo dziwnego: okazało się, że jest ona różna dla tonów wysokich i tonów niskich.  „Mars to jedyna planeta Układu Słonecznego, na której prędkość dźwięku zmienia się dokładnie w środku słyszalnego pasma (czyli dla częstotliwości fal dźwiękowych od 20 do 20 tys. Hz)” - napisali badacze w swojej pracy.  Konkretnie okazało się, że na częstotliwościach powyżej 240 Hz dźwięk przyspiesza o 10 m/s. Co oznacza, że wysokie dźwięki podróżują na Marsie szybciej niż niskie.  W rezultacie Czerwona Planeta oferuje coś, co naukowcy określili „unikalnym doświadczeniem słuchowym”. Gdybyśmy – czysto hipotetycznie – mogli porozmawiać na Marsie bez kombinezonu z systemem komunikacyjnym, słyszelibyśmy, co następuje.  Dźwięki byłyby cichsze niż na Ziemi (ponieważ atmosfera jest rzadsza).  Dźwięki wysokie byłyby dodatkowo gorzej słyszalne niż niskie (ponieważ są absorbowane przez dwutlenek węgla, główny składnik marsjańskiej atmosfery).  Dźwięki wysokie docierałyby do naszych uszu szybciej niż niskie (ponieważ podróżują z większą prędkością).    Zsumowany efekt można sobie tylko wyobrazić. "
Archeolodzy odkryli system kanałów w pobliżu Machu Picchu,https://www.national-geographic.pl/artykul/archeolodzy-odkryli-system-kanalizacyjny-w-poblizu-machu-picchu,Unknown,['Odkrycia'],"Głęboko w peruwiańskiej dżungli między rozległymi ruinami Machu Picchu archeolodzy odkryli kilkanaście nieznanych do tej pory budowli oraz system kanalizacyjny. Przedarcie się przez bujną roślinność to jedna z trudności, jaką badacze spotkali na swojej drodze. Dzięki rozwojowi nauki nie musieli jednak niszczyć przyrody. W odkryciu kolejnych tajemnic inkaskiej cywilizacji pomogły im lasery prześwietlające naturalne przeszkody i drony. Z badań opublikowanych na łamach Journal of Archaeological Science dowiadujemy się, że budowle znaleziono w odległości około 8 km kilometrów od XV-wiecznego Machu Picchu. Naukowcy wykorzystali teledetekcję metodą LIDAR. To system mierzenia odległości poprzez oświetlanie celu światłem laserowym i pomiar odbicia za pomocą specjalnego czujnika. Metoda LIDAR dopiero od niedawna jest wykorzystywana w archeologii. To dzięki niej w 2019 r. badaczom udało odkryć ogromną sieć starożytnych farm Majów w Belize.
Struktury znalezione przez archeologów w okolicach Machu Picchu rzucają nowe światło na systemy wodne w inkaskiej cywilizacji. Dominika Sieczkowska z Centrum Badań Andyjskich UW – kierowniczka badań – tłumaczy, że Machu Picchu było szczególnym miejscem i mogły się tam dostać tylko uprzywilejowane osoby. – Kiedy się tam udawałeś, musiałeś najpierw odwiedzić Chachabambę i tam zażyć duchowej kąpieli – dodaje w wywiadzie na NBC. Chachabamba to unikatowy kompleks ceremonialny, na który składają się kamienny ołtarz i otaczające go łaźnie. Według Sieczkowskiej najprawdopodobniej wykorzystywano je do rytualnych ablucji. Wodę na miejsce dostarczała skomplikowana sieć kanałów zasilana przez rzekę Urubamba. Okolica jest w większości zarośnięta, co utrudnia prowadzenie badań. Aby odkryć, co kryją ruiny w dżungli, naukowcy z Politechniki Wrocławskiej i Ministerstwa Kultury Peru użyli dronów z wyposażonych w specjalne lasery. Skany otrzymane dzięki metodzie LDAR ujawniły kamienne kanały biegnące częściowo pod ziemią. Na podstawie ich nachylenia i głębokości naukowcy opracowali, w jaki sposób woda płynęła do kilkunastu łaźni. Skany ujawniły też, że w odległości około 18 m od ceremonialnej części Chachabamby stoi kilka budowli. Ich zastosowanie pozostaje nieznane. Sieczkowska przewiduje, że mogli je zamieszkiwać nadzorcy kompleksu ceremonialnego. Niewykluczone, że dalsze badania przyniosą odpowiedź na te i inne pytania. Ze względu na pandemię naukowcy musieli jednak przełożyć kontynuację prac. Mają nadzieję, że uda im się wrócić do Peru jeszcze w tym roku."
"Nowe badania wykazały, że dieta Anglosasów była głównie wegetariańska - aż do przybycia wikingów",https://www.national-geographic.pl/artykul/nowe-badania-wykazaly-ze-dieta-anglosasow-byla-glownie-wegetarianska-az-do-przybycia-wikingow-220422033227,Unknown,"['Odkrycia', 'Historia']","W dawnych czasach podstawą diety były produkty roślinne. Mięso jedli naprawdę nieliczni, zazwyczaj władcy, a produkty mięsne kojarzyły się głównie z dobrami i luksusem. Nic dziwnego, gdyż masowa hodowla zwierząt zaczęła rozwijać się dopiero na początku XIX wieku, wraz z postępem agrarnym i przemysłowym. Co więcej, we wczesnym średniowieczu, jak i w epokach późniejszych ludzie nie do końca zdawali sobie sprawę, jak dokładnie dieta wpływa na nasze zdrowie. Profesorowie z brytyjskiego Uniwersytetu Cambridge postanowili przyjrzeć się nawykom żywieniowym średniowiecznych Anglosasów. W tym celu dokonali m.in. analizy izotopowej ponad 2000 szkieletów z okresu od V do XI wieku. Okazało się, że przed osiedleniem się Normanów na ziemiach Wielkiej Brytanii, niewiele osób spożywało duże ilości mięsa. Odkrycie jest o tyle zaskakujące, że dotychczas uważano, iż przywilej jedzenia mięsa był zarezerwowany dla elit królewskich, które to chętnie zajadały się potrawami przyrządzonymi ze zwierząt. Historycy zakładali również, że chłopi byli zmuszani przez arystokratów do oddawania części swoich racji żywnościowych w formie pewnego rodzaju podatku, który nazywał się „food-rent” lub „feorm”. Okazuje się jednak, że dieta władców i chłopów była podobna, a przynajmniej jeśli chodzi o proporcje produktów zwierzęcych i roślinnych. Najnowsze badania pojawiły się w artykule na łamach czasopisma naukowego „Anglo-Saxon England”. Naukowcy przeanalizowali skład chemiczny średniowiecznych kości. Następnie zestawili wyniki ze statusem społecznym poszczególnych osób. Badania nie wykazały korelacji pomiędzy pozycją a dietą. Zaintrygowani uczeni postanowili pójść o krok dalej i sprawdzić, dlaczego dieta królów była zupełnie inna, niż wcześniej podejrzewali historycy. Naukowcy zaczęli od rozszyfrowania list żywnościowych m.in. z czasów panowania Ine, króla Wessex. Co ciekawe, faktycznie znajdowały się na nich bardzo duże ilości mięsa i piwa, a bardzo mało warzyw i owoców. Uczeni oszacowali, że jedna taka lista zawierała racje przekraczające milion kalorii, z czego mięso stanowiło ok. 50% wszystkich produktów. To głównie wołowina, baranina i drób oraz ryby (łososie i węgorze). Znaleźć tam można również setki pajd chleba oraz sery i miody.  Były to jednak zapasy żywności, które przygotowywane były na wielkie, odświętne uczty. Co więcej, ogromna ilość jedzenia świadczy o tym, że były to przyjęcia dla wielu gości. Naukowcy sugerują, że w niektórych przyjęciach brali udział również rolnicy i wolni chłopi. Co więcej, niektóre biesiady mogły być organizowane przez wolnych chłopów. Badacze przyznają, że to odkrycie może być pretekstem do szczegółowych badań nad anglosaską polityką i relacjami pomiędzy chłopami a możnowładcami. Uczeni zwracają uwagę, że rodzina królewska i szlachta mogła żyć w bardzo dobrej komitywie z rolnikami.  Prof. Sam Legget, jeden z autorów badania twierdzi, że w badaniach kości nie odkryli dowodów na spożywanie nadmiaru białka, który mógł powodować choroby takie jak dna moczanowa. – Porównajmy sobie dzisiejszy sposób biesiadowania. Też lubimy kupować produkty, których normalnie na co dzień nie spożywamy – mówi uczony."
"Naukowcy potwierdzili, że na Plutonie znajdują się gigantyczne lodowe wulkany. „Mogą ciągle być aktywne”",https://www.national-geographic.pl/artykul/naukowcy-potwierdzili-ze-na-plutonie-znajduja-sie-gigantyczne-lodowe-wulkany-moga-ciagle-byc-aktywne-220330010914,Unknown,['Kosmos'],"Sonda New Horizons, która przeleciała w pobliżu Plutona i jego księżyca Charona siedem lat temu, nadal dostarcza cennych danych naukowych. Szczegółowe zdjęcia Plutona, od 2006 r. uznawanego za planetę karłowatą, ciągle pozwalają odkrywać zaskakujące tajemnice tego lodowego globu. Pluton znajduje się na odległych rubieżach Układu Słonecznego. Jego średnia odległość od Słońca wynosi prawie 40 jednostek astronomicznych. Jedna jednostka astronomiczna, czyli dystans dzielący Ziemię od Słońca, to 150 mln km. Glob składa się głównie z lodu oraz skał. Jest niewielki – jego masa to zaledwie 0,002 masy Ziemi. Ma rzadką atmosferę składającą się z metanu i azotu, a temperatura na jego powierzchni spada poniżej minus 220 st. C. Wydawałoby się, że to są właśnie cechy świata, który jest całkowicie martwy. Niewielki, zlodowaciały glob, z którego Słońce widoczne jest zaledwie jako jasny punkcik, nie wydaje się czymś, czemu można by przepisać jakąkolwiek aktywność. Choćby geologiczną. A jednak od czasu przelotu New Horizons w jego pobliżu Pluton coraz bardziej interesuje naukowców. Zdjęcia wykonane przez sondę zwróciły ich uwagę na wielką równinę znajdującą się na północnej półkuli tego globu. Tę kotlinę w kształcie serca nazwano na cześć pierwszego sztucznego satelity ziemskiego Sputnik Planitia. Jak się okazało, na jej koniuszku znajduje się masyw górski wysokości kilku kilometrów. Już w 2016 r. zaczęto podejrzewać, że te góry, nazwane Wright Mons, to lodowe wulkany. Teraz tej okolicy przyjrzał się bliżej zespół naukowców kierowany przez planetolożkę Kelsi Singer z Southwest Research Institute w Boulder w Kolorado. Ich odkrycia opisuje artykuł opublikowany w czasopiśmie naukowym „Nature Communications”. Zespół Singer oszacował, że Wright Mons mają do 5 km wysokości i 150 km szerokości. Ich objętość to 10 tys. kilometrów sześciennych – czyli mniej więcej cztery miliardy basenów olimpijskich. Wielkość tego masywu naukowcy porównali do jednego z największych wulkanów na Ziemi – hawajskiego Mauna Loa. – Lodowe wulkany na Plutonie wyglądają zupełnie inaczej niż wszystko, co widzieliśmy do tej pory w Układzie Słonecznym – mówi Singer. – Ten pofałdowany teren ma unikatową teksturę – dodaje.
 
Jej zdaniem struktury te mogą być bardzo młode w skali geologicznej. – Wierzymy, że mają zaledwie kilka setek milionów lat, a może nawet są młodsze – twierdzi planetolożka. – Nie da się też wykluczyć, że nawet teraz są aktywne i ciągle się formują – podkreśla. Jak można oszacować wiek lodowych wulkanów na Plutonie? Po analizie zdjęć, naukowcy zidentyfikowali zaledwie jeden krater uderzeniowy na Wright Mons. A to oznacza, że lodowe góry musiały wypiętrzyć się stosunkowo niedawno. W swojej pracy badacze piszą, że 100–200 km pod powierzchnią globu może znajdować się wodny ocean. Aktywność wulkaniczna, jaka zachodzi na Plutonie, to prawdopodobnie wycieki wody, metanu i amoniaku. Ta mieszanina – gdy tylko znajdzie się na przerażająco zimnej powierzchni – natychmiast zamarza. Tak powstają lodowe wulkany."
"Dzień Świstaka 2022. Willie nie dożył swojego święta, a jaką pogodę prognozuje jego kolega Phil?",https://www.national-geographic.pl/artykul/dzien-swistaka-2022-willie-nie-dozyl-swojego-swieta-a-jaka-pogode-prognozuje-phil,Unknown,['Przyroda'],"Za nami Dzień Świstaka. Nietypowa tradycja prognozowania pogody jest pielęgnowana w Ameryce Północnej już od ponad 100 lat. Najbardziej znany świstak-meteorolog to Phil z miasteczka Punxsutawney w stanie Pensylwania. Na przestrzeni lat zwierzak był prawdopodobnie wiele razy zastępowany, ale to nie zaszkodziło jego popularności. Wywabianie Phila z nory każdego roku śledzą tysiące Amerykanów i Kanadyjczyków. W zeszłym roku Dzień Świstaka w Pensylwanii był obchodzony on-line. Tym razem – podczas 136. edycji wydarzenia – w Punxsutawney ponownie zjawiły się tłumy turystów. Phil pokazał się zgromadzonym dopiero o poranku. Wcześniej goście bawili się przez całą noc. Niektórzy przebrali się nawet za słynnego świstaka. Zasady są proste: jeśli Phil zobaczy swój cień, to oznacza, że zima potrwa jeszcze sześć tygodni, a jeśli nie, wiosna przyjdzie wcześniej. Z tegorocznej „prognozy” świstaka wynika, że Amerykanie będą cieszyć się odwilżą dopiero pod koniec marca. Ile jest w tym prawdy? Według statystyk Phil ma rację dość rzadko. Sprawdzalność jego prognoz waha się od 40 do 50 proc. W tym roku zima w Ameryce Północnej jest dość łagodna w porównaniu z poprzednimi latami. Wiele osób ma nadzieję, że Phil się myli i większe mrozy już nie wrócą. 
W tym roku do Punxsutawney przyjechało ponad 5 tys. Amerykanów. / fot. Getty Images Większość świstaków przepowiadających pogodę 2 lutego zauważyła jednak swój cień. Fred la marmotte z Quebecu również przepowiada długą zimę. Wyjątkiem jest Willie z kanadyjskiego miasteczka Wiarton, który jako jedyny w tym roku nie widział własnego cienia. Ze świstakiem albinosem wiążę się dość przykra historia. Zwierzak cieszył się ogromną sympatią w Kanadzie. Tym większa była rozpacz mieszkańców Wiatron, kiedy lokalne media poinformowały o tym, że zmarł w zeszłym roku, a jego śmierć została zatuszowana przez władze miasta. W odpowiedzi na wątpliwości internautów urzędnicy wydali żartobliwy komunikat prasowy, w którym napisali, że Dzień Świstaka „nigdy nie dotyczył Williego”. A o to, czy ulubieniec mieszkańców miasta żyje, powinni spytać Zajączka Wielkanocnego lub Świętego Mikołaja. Kilka miesięcy później urzędnicy potwierdzili jednak, że świstak nie żyje. Wcześniej chorował na ropień zęba. 
Świstak Willie z Wiarton doczekał się własnego pomnika w Kanadzie. / fot. Getty Images W Wiarton Dzień Świstaka obchodzi się od lat 50. XX wieku. „Pierwszy Willie” zaczął prognozować pogodę w latach 80. Przeżył 22 lata. Został znaleziony martwy w 1999 r. zaledwie dwa dni przed swoim świętem. W tym roku Milltown Mel z New Jersey także zmarł niedługo przed Dniem Świstaka. Co ciekawe, nie tylko świstaki przepowiadają rychły koniec zimy lub długie mrozy. Na kanadyjskiej wyspie Cape Sable Island pogodę prognozuje homar Lucy. Sam zwyczaj pochodzi z Europy, gdzie wierzono, że przyjście wiosny mogą zapowiedzieć borsuki. Tradycja trafiła za ocean razem z niemieckimi imigrantami."
"Skąd wzięła się woda na Ziemi? Naukowcy twierdzą, że źródłem może być Słońce",https://www.national-geographic.pl/artykul/skad-wziela-sie-woda-na-ziemi-naukowcy-twierdza-ze-zrodlem-moze-byc-slonce,Unknown,"['Kosmos', 'Odkrycia']","Eksperci twierdzą, że woda na Ziemi prawdopodobnie pochodzi z asteroid i komet. Badania wykazały, że zawierają jej zaskakująco dużo. Nie mogła jednak powstać w trakcie powstawania Ziemi ok. 4,6 mld lat temu. Nasza planeta była wtedy tak rozgrzana, że cała woda wyparowałaby. Naukowcy podejrzewają, że powstanie wody na naszej planecie mogło zbiec się z tak zwanym Wielkim Bombardowaniem ok. 4,2–3,8 mld lat temu. W jego trakcie na Ziemie spadały asteroidy bogate w H2O.  Większość współczesnych badań sugeruje, że większość wody na Ziemi pochodzi z pozaziemskiego źródła, prawdopodobnie z asteroid typu C z regionu Jowisza i Saturna. Wiatr słoneczny składa się głównie z jonów wodoru, które unoszone są przez pole magnetyczne gwiazdy w przestrzeń kosmiczną. Naukowcy uważają, że wodór osadzał się na ziarnach pyłów w dysku protoplanetarnym. Łączył się tam z tlenem, tworząc w rezultacie wodę. Co ciekawe skład wody w meteorytach jest inny niż ten na naszej planecie. Pozaziemska zawiera więcej deuteru, cięższej firmy wodoru. Nasza z kolei jest lżejsza izotopowo. Naukowcy sugerują, że jeśli przyjmiemy, że jednym ze źródeł ziemskiej wody jest Słońce, wtedy bilans ogólny będzie się zgadzał. W toku prac laboratoryjnych okazało się, że izotopy wodoru reagują z minerałami krzemianowymi. Produktem ubocznym tej reakcji jest właśnie woda. Naukowcy zaznaczają, że jeśli woda zostanie uwięziona w cząstkach pyłu, jej struktura przetrwa w wietrze słonecznym. Dzięki temu może być następnie dostarczona na powierzchnie asteroid lub komet. Te z kolei mogą przetransportować ją do innych ciał niebieskich w kosmosie. 
Aby jednak potwierdzić tę hipotezę, naukowcy zbadali asteroidę typu S Itokawę. W opublikowanym czasopiśmie naukowym Nature Astronomy pojawił się artykuł na temat mikroskopijnych drobin pyłu, które japońska sonda kosmiczna Hayabusa zebrała z planetoidy Itokawa i w 2010 r. dostarczyła na Ziemię. Naukowcy z Uniwersytetu w Glasgow uważają, że znaleźli rozwiązanie tego problemu. Okazało się, że z jednego metra sześciennego skały asteroidy, otrzymamy ok 20 litrów wody. Odkrycia sugerują, że izolowane ziarna pyłu w przestrzeni kosmicznej mogą stanowić ważne źródło wody w naszym Układzie Słonecznym - takie, które moglibyśmy potencjalnie wykorzystać w przyszłości. "
Starożytna świątynia Majów odkryta w Meksyku. Archeologom pomógł laser,https://www.national-geographic.pl/artykul/archeolodzy-odkryli-prawie-500-obiektow-zwiazanych-z-cywilizacja-majow-ujawniaja-pewien-wzor-211026024627,Unknown,"['Odkrycia', 'Historia']","W 2020 roku zespół archeologów pracujący pod kierunkiem antropologa Takeshiego Inomaty ogłosił, że na terenie meksykańskiego stanu Tabasco odkryto pozostałości budynku związanego z cywilizacją Majów. Centralnym punktem nowo odkrytego stanowiska jest wzniesiona z gliny i ziemi platforma, którą nazwano Aguada Fénix. Jej rozmiary sprawiają, że jest to jeden z największych zabytków Majów, jaki kiedykolwiek znaleziono. Stanowisko Agunda Fénix powstało na granicy Meksyku i Gwatemali. Ilustracja: Nature Teraz ten sam zespół opublikował badania, z których wynika, że Aguada Fénix była otoczona całym kompleksem mniejszych budynków. Naukowcy natrafili też ślady kilku budowli, które mogły być związane z innymi starożytnymi ludami Mezoameryki, m.in. z Olmekami. Choć prace wykopaliskowe w Aguada Fénix są obecnie mocno zaawansowane, to początkowo świątynia Majów – bo tym najpewniej była platforma – pozostawała ukryta pod ziemią. Naukowcy zdołali ją zlokalizować skanując teren z lotu ptaka. Istnienie starożytnych budowli pod powierzchnią ujawnił lidar. Lidar (akronim utworzony od angielskiego: Light Detection and Ranging) przeczesuje teren z lotu ptaka i skanuje go za pomocą laserów. Lasery są w stanie wykryć trójwymiarowe struktury ukryte pod zwałami ziemi i roślinnością. Oczywiście lidar ma wiele innych zastosowań i jest używany do obrazowania terenu np. przez służby leśne, urbanistów, geologów czy ekologów. W przypadku nowego badania, naukowcy z Uniwersytetu Arizony nie przeprowadzali własnego obrazowania, a sięgnęli po dane zgromadzone przez meksykański Narodowy Instytut Statystyki i Geografii, które obejmowały obszar 85 tys. km kwadratowych. Kiedy Inomata i jego zespół przeanalizowali obrazy, zidentyfikowali setki obiektów rozsianych po meksykańskich stanach Tabasco i Veracruz. Większość z tych obiektów nie była wcześniej znana. Łącznie archeolodzy zidentyfikowali 478 obiektów, które uważają za części miejsc ceremonialnych (związanych z rytuałami lub obrzędami religijnymi). Większość nowych odkryć jest znacznie mniejsza niż Aguada Fénix, ale – zdaniem naukowców – wygląd całego kompleksu zdaje się ujawniać pewien wzorzec, znany z kultury Olmeków. Aguada Fénix odkryto dzięki mapowaniu laserowemu. fot. Alfonso Bouchot Autorzy zauważają, że charakterystyczny układ kompleksu ceremonialnego z San Lorenzo – najstarszego olmeckiego ośrodka miejskiego, datowanego na około 1150 r. p.n.e. – może być postrzegany jako „powracający motyw” w późniejszych budowlach wzniesionych przez Majów. Sama Aguada Fénix ma postać wydłużonego prostokąta o wyraźnie zaznaczonym środku. Podobnie, jak kompleks z San Lorenzo. – Ludzie zawsze uważali, że San Lorenzo jest bardzo wyjątkowe pod względem aranżacji terenu i znacznie różni się od tego, co powstawało później. Ale teraz pokazujemy, że San Lorenzo w rzeczywistości jest bardzo podobne do Aguada Fénix. To sugeruje, że San Lorenzo było bardzo istotne dla powstania niektórych miejsc wykorzystywanych przez Majów – mówi Inomata. Jeśli wnioski naukowców są słuszne, to należałoby przyjąć, że między tymi dwiema cywilizacjami istniał ważny związek. Dotychczas uważano, że rozwijały się one dość niezależnie i jedynie przez bardzo krótki czas istniały równolegle. Kultura Olmeków rozkwitała przede wszystkim między 2000 r. p.n.e. a 250 r. n.e., podczas gdy Majowie dominowali w Mezoameryce w latach 250–900 r. n.e.. – Od zawsze toczy się debata na temat tego, czy cywilizacja Olmeków doprowadziła do rozwoju cywilizacji Majów, czy też Majowie rozwijali się niezależnie. Nasze badanie koncentruje się na kluczowym okresie między istnieniem tych dwóch społeczności – powiedział Inomata. Chociaż wciąż niewiele wiemy na temat znaczenia, historii i ewolucji tych rytualnych kompleksów, których odkrywamy coraz więcej, to z pewnością rzucają one nowe światło na relacje, jakie mogły łączyć starożytnych Olmeków i Majów. Źródło: Nature Human Behaviour"
"Gdzie leży biblijne miasto, w którym Jezus rozmnożył chleb?",https://www.national-geographic.pl/artykul/gdzie-lezy-biblijne-miasto-w-ktorym-jezus-rozmnozyl-chleb,Unknown,['Historia'],"Biblia to najważniejsza księga dla ponad miliarda chrześcijan na całym świecie. Nowy Testament w dużej części jest poświęcony życiu Jezusa Chrystusa – to z niego dowiadujemy się, że Zbawiciel urodził się w Betlejem, następnie czynił cuda, a w wieku 33 lat został ukrzyżowany na Golgocie. Wiele miejsc opisywanych w Piśmie Świętym istnieje do dziś, na przykład Nazaret czy Jerozolima. O niektórych, tak jak o Betsaidzie, słuch zaginął. Archeolodzy wciąż spierają się, gdzie leży miasto, w którym Jezus miał rozmnożyć chleb i ryby oraz uzdrowić niewidomego. Betsaida, obok Jerozolimy i Kafarnaum, jest jednym z najczęściej wymienianych miast w Biblii. To właśnie tam Jezus nauczał i czynił cuda. Niedziwne więc, że wierni chcieliby wiedzieć, gdzie dokładnie znajduje się to miejsce. Lokalizacja Betsaidy od wieków pozostaje jednak kwestią sporną. Obecnie za najbardziej prawdopodobne uważa się dwa stanowiska archeologiczne w At-Tall i Al-Aradż – oddalone od siebie o około 2 kilometry. Wykopaliska w At-Tall są prowadzone przez Ramiego Arava, profesora religioznawstwa na University of Nebraska at Omaha od 1987 r. Zespół naukowców jest przekonany, że to właśnie w tym miejscu leżała Betsaida. Wieloletnie prace i kolejne odkrycia przekonały rząd Izraela do tego stopnia, że w latach 90. głowy państwa uznały At-Tall za pozostałości po biblijnym mieście. Kluczowe dla podjęcia decyzji były lokalizacja oraz wielkość badanego obszaru. W ostatnich latach więcej dowodów znaleziono jednak w Al-Aradż, toteż izraelski rząd wycofał się ze swojego poparcia dla At-Tall. W ramach kompromisu uznano, że biblijne miasto leżało na terenie obejmującym oba stanowiska archeologiczne, w Rezerwacie Przyrody Doliny Betsaidy.  Wątpliwości archeologów wzbudziły między innymi rozmiary At-Tall. Z badań wynika, że w czasach Jezusa, na miejscu nie znajdowało się duże miasto, a według Biblii i innych przekazów Betsaida była całkiem spora. Jodi Magness, profesor na Wydziale Studiów Religijnych na University of North Carolina Chapel Hill wskazuje, że znaleziska z wczesnego okresu rzymskiego, kiedy żył Jezus, są „stosunkowo skąpe”, co sugeruje, że Betsaida (o ile leżała na terenie dzisiejszego At-Tall) była wówczas małą osadą. Podobne argumenty dotyczą Al-Aradż. Według Johna Shrodera emerytowanego profesora geografii i geologii na University of Nebraska at Omaha osada „nie była wystarczająco dużym ani wystarczająco stabilnym miejscem na brzegu wody, aby pomieścić więcej niż kilka struktur”. O ile oszacowanie rozmiarów miasta sprzed ponad 2 tysięcy lat może być mało precyzyjne, o tyle wykopanie w Al-Aradż ruin bizantyńskiej budowli zidentyfikowanej jako kościół chrześcijański rzuciło zupełnie nowe światło na lokalizację biblijnego miasta. Według naukowców odnaleziona świątynia mogła być kościołem Apostołów, o którym pisali średniowieczni podróżnicy.  Prawdziwe położenie biblijnego miasta wzbudza kontrowersje również w gronie naukowców niezwiązanych z wykopaliskami. – Wierzę, że At-Tall to Betsaida i że port miasta znajdował się w Al-Aradż – komentuje David Graves, doktor archeologii na Uniwersytecie Aberdeen w Wielkiej Brytanii w rozmowie z serwisem Live Science. Większość badaczy wstrzymuje się jednak przed obraniem jednoznacznego stanowiska. Jak tłumaczą, obecny stan wiedzy nie pozwala im na rozstrzygnięcie sporu."
Morze wyrzuciło na brzeg tajemniczy gatunek martwego walenia. Miał liczne rany na całym ciele,https://www.national-geographic.pl/artykul/morze-wyrzucilo-na-brzeg-tajemniczy-gatunek-martwego-walenia-mial-liczne-rany-na-calym-ciele-220527034220,Unknown,['Przyroda'],"Zwłoki walenia odnaleziono na kalifornijskiej plaży, która znajduje się w granicach narodowego rezerwatu przyrody Jug Handle, na północny-zachód od Sacramento.  Zwierzę miało prawie 5 metrów długości. Naukowcy ustalili, że należy do rodziny zyfiowatych. Stworzenia te posiadają charakterystyczny dziób, co sprawia, że przypominają delfiny. Kalifornijska Akademia Nauk w San Francisco we współpracy z Noyo Center for Marine Science podjęła się odzyskania ciała walenia z plaży. Grupa naukowców pobrała próbki tkanek i organów stworzenia, a następnie przesłała je do analizy instytutowi w Karolinie Południowej.  Naukowcy liczą na to, że uda im się dowiedzieć więcej o tych zwierzętach. Zyfiowate stanowią drugą co do liczby gatunków i jedną z najmniej znanych rodzin dużych ssaków. Wszystko dlatego, że te wieloryby pływają na ekstremalnych głębokościach, a przynajmniej dużo głębiej niż inne ssaki morskie. Eksperci sądzą, że niektóre gatunki mogą przebywać pod wodą nawet przez 3 godziny. Właśnie dlatego do tej pory naukowcy zaobserwowali bardzo znikomą liczbę przedstawicieli zyfiowatych. Niektórzy badacze uważają więc, że odkrycie zwłok w Kalifornii może być bardzo ważnym krokiem naprzód w badaniach nad tą rodziną. Uczeni wciąż nie są pewni, do jakiego gatunku może należeć waleń. Mają jednak cztery typy: Oprócz tego, że trudno określić gatunek martwego walenia, naukowców zaintrygował jeszcze jeden fakt. Zwierzę miało liczne rany na całym ciele, a w szczególności na głowie. – Wszystko wskazuje na to, że w pobliżu szczęki doszło do poważnego urazu. Ale musimy dokładniej zbadać czaszkę, żeby ocenić, co było jego przyczyną – mówił Trey Petrey, pracownik Noyo Center for Marine Science. Na podstawie wstępnych oględzin uczeni szacują, że mogło dojść do zderzenia zwierzęcia z dużym statkiem. Naukowcy twierdzą, że ssaki morskie, które korzystają z echolokacji do nawigacji, są szczególnie narażone na takie wypadki. Łodzie wytwarzają dźwięki, które zakłócają zdolności nawigacyjne i orientacyjne tych zwierząt. Badacze, którzy analizowali ciało walenia, dodają, że część zadrapań i ran powstała na skutek konfrontacji z innymi osobnikami. Być może doszło do walki samców, ale z tą hipotezą należy jeszcze poczekać do czasu, aż będzie znana płeć stworzenia. Jedną z przyczyn śmierci może być według naukowców połknięcie plastikowych odpadów. Eksperci zwracają uwagę na fakt, że jeżeli tworzywa sztuczne dostaną się do przewodu pokarmowego walenia, nie mogą zostać później wydalone, co znacznie pogarsza trawienie. Zalegający plastik uniemożliwia bowiem przyjmowanie nowego pokarmu. Wieloryby umierają wówczas z głodu."
Tel Awiw stał się najdroższym miastem na świecie,https://www.national-geographic.pl/artykul/tel-awiw-stal-sie-najdrozszym-miastem-na-swiecie,Unknown,['Ludzie'],"Według analizy dziennikarzy brytyjskiego magazynu The Economist, 2021 rok był bardzo trudny ze względu na pandemię. Wstrzymane łańcuchy dostaw, zmiana potrzeb konsumentów i postępująca inflacja znacznie zwiększyły koszty życia w wielu miastach na całym świecie. Najnowszy ranking jest o tyle zaskakujący, że Tel Awiw, który obecnie znalazł się na pierwszym miejscu najdroższych miast, w ubiegłorocznym plebiscycie zajął miejsce 5. W tym roku na drugim miejscu uplasował się Paryż, na równi z Singapurem. Worldwide Cost of Living Index, który opublikował The Economist Intelligence Unit (EIU) ocenia 173 miasta na podstawie cen w oparciu o ponad 200 produktów i usług. Ranking publikowany jest już od ponad 30 lat. Tel Awiw po raz pierwszy w historii, znalazł się na pierwszym miejscu. Izraelska waluta pozostała wyjątkowo mocna w stosunku do dolara amerykańskiego, co miało wpływ na awans izraelskiego miasta. Na czwartym miejscu znalazł się Zurych, a na piątym Hongkong. Kolejne miejsca pierwszej dziesiątki zamykają kolejno Nowy Jork, Genewa, Kopenhaga, Los Angeles i Osaka. Według autorów publikacji z The Economist na obecne dane mocno wpłynęła pandemia.  EIU podaje, że ceny towarów i usług wzrosły średnio o 3,5% od ubiegłego roku. Jest to jednocześnie najwyższy wzrost w ciągu ostatnich pięciu lat. Dla porównania, w zeszłym roku było to 1,9%. The Economist zaznacza, że duże problemy z międzynarodowym łańcuchem dostaw były jedną z przyczyn takiego stanu rzeczy. Pandemia koronawiursa i lockdown, który był wprowadzany przez poszczególne państwa nadal wpływa na produkcje i handel na całym świecie. CNN zwraca uwagę na to, że nowy wariant wywołuje sporą panikę, przez co problemy nie znikną, a mogą nawet być jeszcze większe. Dodatkowym aspektem są rosnące ceny ropy naftowej. Wzrost cen benzyny bezołowiowej wynosi już nawet 21%. Co więcej podrożały również produkty użycia codziennego."
Wentylatory są znacznie bardziej przyjazne środowisku niż klimatyzacja,https://www.national-geographic.pl/artykul/badania-wykazaly-ze-uzywanie-wentylatorow-zamiast-klimatyzacji-znacznie-zmniejsza-emisje-gazow-cieplarnianych-220620013531,Unknown,['Nauka'],"Lato zawitało już na dobre w Europie, a to oznacza, że coraz częściej będziemy zmagać się z kolejnymi falami upałów. Szczególnie odczuwają to osoby, które z różnych względów muszą spędzać dużo czasu na świeżym powietrzu. Kiedy za oknem temperatura przekracza 30 stopni Celsjusza, szukamy wszelkich sposobów na ochłodzenie i ukojenie. Co więcej, w domach i mieszkaniach również zaczyna robić się duszno i piekielnie gorąco. Coraz więcej osób decyduje się na klimatyzację, ale czy to na pewno dobry pomysł? Dla naszej planety – nie bardzo. Po pierwsze mamy do czynienia ze znacznym zwiększeniem zużycia energii elektrycznej. Po drugie, ciecze chłodnicze używane przede wszystkim w starych klimatyzatorach są po prostu szkodliwe. Chodzi o związki, których emisja powoduje niszczenie warstwy ozonowej w atmosferze. W 1985 roku podpisano międzynarodowy traktat w sprawie ochrony warstwy ozonowej, a dwa lata później protokół montrealski. Od tego czasu znacznie zwiększyła się świadomość, jak przeciwdziałać negatywnym skutkom emisji gazów cieplarnianych. Chociaż producenci klimatyzatorów stawiają dziś na coraz bardziej ekologiczne rozwiązania, w wielu budynkach wciąż działają stare maszyny chłodzące. Naukowcy z australijskiego Uniwersytetu w Sydney przeprowadzili badanie, w którym sprawdzili, o ile korzystniejsze byłoby przerzucenie się z klimatyzacji na tradycyjne wentylatory. Okazuje się, że w samej Australii roczne zużycie energii elektrycznej, a tym samym koszty chłodzenia zmniejszyłyby się aż o ponad 70%. Praca została opublikowana w czasopiśmie naukowym „The Lancet Planetary Health”. Uczeni twierdzą, że wentylatory wprawdzie nie chłodzą samego pomieszczenia tak skutecznie jak klimatyzatory, ale dzięki generowaniu ruchu powietrza o znacznej prędkości, przynoszą ochłodzenie bezpośrednio ciału użytkowników pomieszczeń, w których zainstalowano wentylatory . Prof. Ollie Jay, inżynier z Uniwersytetu w Sydney przypomina, że klimatyzacja zużywa bardzo dużo energii, która pochodzi z elektrowni. Te z kolei wytwarzają ją głównie z energii pierwotnej. W samej Australii w ponad 50% jest to węgiel kamienny i brunatny. – Najnowszy raport Międzynarodowego Zespołu do spraw Zmian Klimatu jasno wskazywał, że konieczna jest pilna potrzeba niskoemisyjnego stylu życia. Chodzi o zmniejszenie emisji gazów cieplarnianych. To dotyczy również klimatyzacji – mówi główna autorka badania dr Arunima Malik. Uczona twierdzi, że badania potwierdzają, iż dużo tańsze i tradycyjne rozwiązania, takie jak wentylatory, mogą w znaczny sposób przyczynić się do realizacji celów porozumienia paryskiego. Naukowcy w swojej pracy stworzyli pięć modeli scenariuszy, w których porównali zużycie energii i emisje gazów cieplarnianych w przypadku klimatyzacji i wentylatorów. W badaniu wzięto pod uwagę okres 12 miesięcy i sprawdzano dane godzina po godzinie. Do obliczeń wykorzystano najnowsze superkomputery. W najlepszym przypadku okazało się, że używanie wentylatorów powoduje jedynie nieznaczny spadek komfortu w ciepłym pomieszczeniu, ale sprawia, że zużycie energii elektrycznej zmniejsza się nawet o 76% – z 5592 gigawatogodzin do 1344 gigawatogodzin. Z kolei emisja gazów cieplarnianych spadła z poziomu 5091 kiloton do 1208 kiloton."
Na dnie Morza Bałtyckiego leżą tysiące ton broni chemicznej. Jak uratować podwodny ekosystem?,https://www.national-geographic.pl/artykul/na-dnie-morza-baltyckiego-leza-tysiace-ton-broni-jak-uratowac-podwodny-ekosystem,Unknown,"['Przyroda', 'Promocja']","Morze Bałtyckie – jeden z ulubionych wakacyjnych kierunków Polaków. Trójmiasto i Wyspa Wolin to tylko część przykładów tego, jak różnorodne jest nasze wybrzeże. Skoro lubimy tam wypoczywać, warto wiedzieć o Bałtyku więcej. Nie tylko o tym, co dzieje się na brzegu, ale również pod wodą. Tym razem na tapet bierzemy nie stworzenia morskie, a problem, o którym wciąż mówi się za mało. Szacuje się, że od zakończenia II Wojny Światowej w polskim morzu zatopiono około 50 tys. ton broni chemicznej i 500 tys. ton broni konwencjonalnej. Nie zachęca do kąpieli, prawda? A to nie wszystko. Na dnie Bałtyku cały czas zalegają tysiące wraków statków. Część z nich znajduje się w obrębie Zatoki Gdańskiej. Zatopione statki stanowią ogromne zagrożenie dla morskiego ekosystemu. Z wraku Frankena wydobywa się paliwo, z kolei pozostałości Stuttgarta skaziły 40 ha dna morza na wiele lat.  W odpowiedzi na wyzwania środowiskowe Grupa Enea i UN Global Compact Network Polska wystartowały z projektem #BałtykDlaPokoleń. Akcja ma nagłośnić problem zanieczyszczenia morza, edukować oraz przekazywać informacje na temat statusu prac organizacji międzynarodowych, ukierunkowanych na oczyszczenie dna morskiego i unieszkodliwienie niebezpiecznych materiałów. Bezpieczne i czyste Morze Bałtyckie jest ważne nie tylko dla turystyki, rybołówstwa czy transportu morskiego, ale również dla sektora energetycznego. Już teraz powstają na nim farmy wiatrowe, wykorzystujące naturalne ruchy powietrza do pozyskiwania zielonej energii. Planowane są również kolejne inwestycje, dzięki którym mieszkańcy Polski otrzymają prąd z odnawialnych źródeł. fot. Getty Images – Bezpieczne Morze Bałtyckie musi stać się priorytetem dla Europy i to jest nasz apel, skierowany do wszystkich, którym los kolejnych pokoleń nie jest obojętny – podkreśla Paweł Szczeszek, prezes Enei. – Upominamy się o to, aby dbać o ekosystem w kontekście ryzyk środowiskowych, jakie może nieść ze sobą broń chemiczna czy inne środki bojowe, które znajdują się na dnie Bałtyku. Trzeba się wokół tego tematu międzynarodowo porozumieć – dodał Kamil Wyszkowski, dyrektor wykonawczy, United Nations Global Compact Network Poland. Nie tylko w Morzu Bałtyckim zatapiano broń chemiczną po II wojnie światowej. Ten sam problem dotyczy też Morza Północnego i Morza Adriatyckiego. W odróżnieniu od nich Bałtyk jest o wiele płytszy (średnia głębokość to 53 m). Jest też zbiornikiem kontynentalnym, co powoduje małą wymianę wód. Te czynniki wpływają na to, że polskie morze jest jeszcze bardziej narażone na katastrofę ekologiczną."
W Ameryce Północnej operowano czaszki przynajmniej 3 tys. lat temu. Co wiemy o najstarszym pacjencie?,https://www.national-geographic.pl/artykul/w-ameryce-polnocnej-operowano-czaszki-przynajmniej-3-tys-lat-temu-co-wiemy-o-najstarszym-pacjencie-220401030204,Unknown,['Odkrycia'],"Jak bardzo zaawansowana była medycyna kilka tysięcy lat temu? Prawdopodobnie zaskoczyłyby nas zabiegi i operacje przeprowadzane przez naszych przodków. Inna sprawa to kwestia higieny. Obecnie takie praktyki nie spełniałyby podstawowych zasad antyseptyki. Największe zainteresowanie i kontrowersje wzbudzają prehistoryczne operacje czaszki. Dzięki najnowszym ustaleniom naukowców z USA wiemy, jak za oceanem leczono obrzęki mózgu na długo przed naszą erą. Obiektem badań był mężczyzna z dziurą w czole. Nieboszczyka pochowano na terenie dzisiejszej Alabamy od 3 do 5 tys. lat temu. To najstarszy znany pacjent z Ameryki Północnej, który przeszedł operację czaszki. Według bioarcheolożki Diany Simpson z University of Nevada w Las Vegas uszkodzenie wokół owalnego otworu w czaszce mężczyzny wskazuje na to, że fragment kości mógł zostać zeskrobany. W jaki celu? Prawdopodobnie zmniejszenia obrzęku mózgu spowodowanego urazem - atakiem lub poważnym upadkiem. U badanego zauważono również obrażenia nad lewym okiem oraz uszkodzenia lewej ręki, nogi i obojczyka. Skąd wiemy, że pacjent przeżył historyczną operację? Zrosty w okolicy otworu czaszki wskazują, że mężczyzna funkcjonował normalnie co najmniej rok po zabiegu. Diana Simpson przedstawiła swoje wnioski podczas wirtualnej sesji w ramach dorocznego spotkania Amerykańskiego Stowarzyszenia Antropologów Biologicznych. To mogła być pierwsza operacja przeprowadzona w Ameryce Północnej, ale nie na świecie. Znacznie wcześniej, bo już 13 tys. lat temu, w podobny sposób leczono pacjentów w Afryce Północnej. Do tej pory szacowano, że ludy zamieszkujące Amerykę Północną przeprowadzały operacje czaszek nie wcześniej niż 1000 lat temu. Okazuje się jednak, że praktyka była znana tysiące lat wcześniej. Kto był na tyle odważny, żeby poddać się takiemu leczeniu? Nowy rekordzista prawdopodobnie zajmował się odprawianiem rytuałów. Przedmioty znalezione w jego grobie wskazują na to, że mógł być szamanem. Mowa o kościach zwierząt, które pełniły wówczas rolę narzędzi do tatuażu. Grób mężczyzny został wykopany w latach 40. XX wieku, razem ze 162 innymi. Diana Simpson zbadała jego szczątki i wspomniane przedmioty w 2018 r. Następnie szkielet został przekazany lokalnym społecznościom rdzennych Amerykanów w celu ponownego pochówku."
"Naukowcy uważają, że w końcu rozwiązali zagadkę Grenlandii. Dlaczego wikingowie opuścili tę wyspę?",https://www.national-geographic.pl/artykul/naukowcy-uwazaja-ze-w-koncu-odkryli-zagadke-dlaczego-wikingowie-opuscili-grenlandie-220401041333,Unknown,"['Odkrycia', 'Nauka|National Geographic > Historia']","Pod koniec roku naukowcy ogłosili, że znaczny wzrost poziomu morza oraz częstsze powodzie przekonały ostatecznie wikingów, że muszą opuścić swoje grenlandzkie wioski i szukać szczęścia na innej wyspie. Prawdopodobnie te czynniki miały wpływ na ich decyzję. Jednak ostatnie badania wykazały, że chodziło o coś jeszcze, być może dużo bardziej znaczącego. Najnowsze badania zostały opublikowane na łamach czasopisma naukowego ""Science Advances"". Naukowcy w artykule opisali, że głównym czynnikiem, który zmusił wikingów do opuszczenia Osiedla Wschodniego na Grenlandii, była susza. Okres suchy miał utrzymywać się wówczas przez bardzo długi czas. – Na podstawie badań doszliśmy do wniosku, że susza miała dużo większy wpływ na osadnictwo Normanów niż ochłodzenie i powodzie – przekazali badacze w specjalnym oświadczeniu. Czytamy również, że susza spowodowała na Grenlandii ubytek traw, które potrzebne były między innymi do hodowli zwierząt.  Co więcej, analiza izotopowa kości wykazała, że susza zbiegła się również z okresem, w którym grenlandzcy wikingowie zmienili swoją dietę z mięsnej na roślinno-rybną. Wikingowie dotarli na Grenlandię już ponad 1000 lat temu. Stało się to przypadkiem. Żeglarze, którzy płynęli na Islandię zboczyli z kursu, prawdopodobnie w wyniku sztormu, i odkryli ten arktyczny ląd. Uznaje się, że Eryk Rudy w 985 roku założył pierwszą osadę na Grenlandii, która została nazwana Osiedlem Wschodnim. Co ciekawe, wioska wcale nie powstała na wschodzie wyspy, lecz na jej południowo-wschodnim krańcu wzdłuż fiordów Tunulliarfik, Igaliku i Sermilik. Według historyków, w okresie największego rozwoju, osadę zamieszkiwało nawet 4000 mieszkańców. Wikingowie grenlandzcy zajmowali się głównie rolnictwem, hodowlą zwierząt, łowiectwem i handlem. Wikingowie zamieszkiwali te ziemie aż do XIV-XV wieku. Potem jednak zaczęli opuszczać wyspę. Na przestrzeni lat pojawiło się wiele teorii, dotyczących końca ich osadnictwa w Arktyce. Niektóre mówią o problemach demograficznych lub czynnikach gospodarczych, a inne o zmianach klimatu. Badania naukowców trwały trzy lata. W tym czasie badacze analizowali próbki materiału, który zebrali w miejscu, gdzie w przeszłości znajdowało się Osiedle Wschodnie. Chodziło o to, aby stworzyć na tej podstawie rekonstrukcję klimatu, który panował w okresie istnienia osady. Badacze zwrócili uwagę, że wcześniejsze analizy skupiały się na próbkach z obszarów, które były zbyt oddalone od wioski wikingów. – Chcieliśmy zbadać, jak klimat się zmieniał w miejscu, w którym istniała osada Normanów – przekazał prof. Raymond Bradley, jeden z autorów odkrycia. Naukowcy doszli do zaskakujących wniosków. Okazało się bowiem, że okres suszy rozpoczął się już ok. 950 r. n.e., czyli kilkadziesiąt lat przed przybyciem pierwszych wikingów. W kolejnych stuleciach było coraz gorzej, a klimat ustabilizował się dopiero w XVI wieku."
Stężenie dwutlenku węgla w atmosferze pobiło wszelkie rekordy. Tak źle nie było od 4 milionów lat,https://www.national-geographic.pl/artykul/stezenie-dwutlenku-wegla-w-atmosferze-pobilo-wszelkie-rekordy-tak-zle-nie-bylo-od-4-milionow-lat-220607011312,Unknown,"['Nauka', 'Ludzie']","Narodowa Agencja Oceanów i Atmosfery (NOAA), amerykańska instytucja rządowa, która zajmuje się prognozowaniem pogody i badaniami klimatu, poinformowała w najnowszym raporcie, że w maju stężenie dwutlenku węgla w atmosferze pobiło wszelkie rekordy. Po raz pierwszy od 4 milionów lat poziom CO2 w atmosferze przekroczył 420 ppm (części na milion). Co to oznacza? Jak wskazuje NOAA, wzrost stężenia CO2 spowodowany jest w znacznym stopniu rozwojem przemysłu, co konsekwentnie przyczynia się do globalnego ocieplenia. Ostatni duży raport IPCC podkreślał, że już nawet 3,6 miliarda osób na całym świecie odczuwa negatywne skutki zmian klimatu. Naukowcy jasno stwierdzili, że wzrost ilości gazów cieplarnianych od początku ery przemysłowej jest spowodowany przez człowieka. Chodzi głównie o produkcję betonu i stali, spalanie paliw kopalnych, transport i wycinkę drzew na całym świecie na masową skalę. Narodowa Agencja Oceanów i Atmosfery przypomina, że maj co roku jest miesiącem, w którym poziom CO2 jest najwyższy. W tym samym miesiącu ubiegłego roku pomiary wskazywały 419 ppm, a dwa lata wcześniej – 417 ppm. Eksperci podkreślają, że globalne stężenie dwutlenku węgla rośnie w tempie około 2 ppm na rok. Niestety, wszystko wskazuje na to, że tendencja jeszcze przez wiele lat pozostanie wzrostowa. Dwutlenek węgla odgrywa jednak ważną rolę w obiegu węgla w przyrodzie. Pierwiastek ten jest wymieniany między atmosferą a oceanami, glebą, skałami oraz organizmami biosfery. CO2 to nieorganiczny związek chemiczny z grupy tlenków. Jest produktem spalania i oddychania, bierze m.in. udział w procesie fotosyntezy. Odgrywa również istotną rolę w utrzymaniu odpowiedniej równowagi kwasowo-zasadowej w organizmie człowieka. Chociaż obecnie jest to śladowy składnik naszej atmosfery, w przeszłości, a dokładniej w okresie, gdy nasza planeta powstawała, był składnikiem dominującym. W kolejnych okresach jego stężenie sukcesywnie spadało, a przed erą przemysłową utrzymywało się na poziomie ok. 280 ppm. Taki stan rzeczy utrzymywał się ok. 10 tysięcy lat. Eksperci alarmują, że obecny wzrost jest negatywnym zjawiskiem i przyczynia się do wzrostu globalnej temperatury oraz zwiększenia zakwaszenia wód. To właśnie przez zmiany klimatu coraz częściej odczuwamy ekstremalne zjawiska pogodowe takie jak susze, powodzie i pożary. Naukowcy przypominają, że najwyższy poziom CO2 jest na półkuli północnej, szczególnie na przełomie kwietnia i maja. W kolejnych miesiącach nieco spada, ponieważ rozwijające się intensywnie rośliny pobierają dużo dwutlenku węgla w procesie fotosyntezy. Biorąc pod uwagę, że tendencja jest wzrostowa i osiągnęliśmy rekordowe stężenie już w tym roku, w kolejnych latach może być coraz gorzej. Naukowcy, którzy tworzyli raport IPCC jasno stwierdzili, że mamy zaledwie 3 lata, aby ograniczyć emisję gazów cieplarnianych. Chodzi o nasze życie oraz kolejnych pokoleń. W przeciwnym wypadku katastrofa klimatyczna będzie nieunikniona. Uczeni wskazują, że działać należy już teraz. Zmianę należy przeprowadzić praktycznie we wszystkich sektorach: w transporcie, rolnictwie, energetyce oraz przemyśle. Należy przede wszystkim zredukować zużycie paliw kopalnych, wdrożyć nowe technologie produkcji betonu i stali oraz zacząć korzystać głównie z energii odnawialnej."
"Nowe panele fotowoltaiczne produkują także wodę. „Wysysają” ją z powietrza, nawet na pustyni",https://www.national-geographic.pl/artykul/nowe-panele-fotowoltaiczne-produkuja-takze-wode-wysysaja-ja-z-powietrza-nawet-na-pustyni,Unknown,"['Odkrycia', 'Nauka']","Naukowcy z Uniwersytetu Nauki i Techniki Króla Abdullaha (KAUST) w Arabii Saudyjskiej postanowili rozwiązać dwa problemy za jednym zamachem. Zaprojektowali wydajne panele fotowoltaiczne, czyli odnawialne źródło energii (OZE). Ta sama instalacja wytwarza czystą wodę, którą można wykorzystać np. do podlewania upraw. Zmiany klimatyczne i zanieczyszczenie środowiska coraz bardziej ograniczają zasoby czystej wody. Już teraz 3,6 mld ludzi na świecie ma trudności z dostępem do wody pitnej przynajmniej przez miesiąc w roku. W połowie stulecia będzie to już 5 mld. Para wodna to jeden ze składników powietrza. Gdy temperatura spadnie poniżej pewnej wartości (zwanej punktem rosy), para ulega kondensacji i powstają krople wody. Atmosferycznej wilgoci jest dużo nawet w pustynnych warunkach. Niestety, zbieranie jej z powietrza możliwe jest tylko nocą, gdy temperatura odpowiednio spadnie, czyli w praktyce raz na dobę. Technologia ta przypomina farmy wilgoci z „Gwiezdnych wojen” czy oddzielacze wiatru z „Diuny”. Zbieranie wilgoci nocą to jednak mało wydajny sposób. Aby zbierać wodę w ciągu dnia, trzeba zużyć energię. Jest potrzebna do schłodzenia powierzchni, na której zbierać się mogą krople rosy. Saudyjscy naukowcy postanowili wykorzystać ten pomysł, projektując panele fotowoltaiczne nowej generacji. Panele fotowoltaiczne zostały umieszczone na podstawie wypełnionej hydrożelem. Substancja ta pochłania parę wodną z powietrza. Następnie wykorzystuje energię cieplną, emitowaną przez panele, do skroplenia wody. Hydrożel chłodzi w ten sposób panele, zwiększając ich wydajność o 9 proc. Od dawna wiadomo bowiem, że im wyższa jest temperatura, tym mniej wydajnie pracują instalacje fotowoltaiczne. – To połączenie odnawialnego źródła energii i źródła czystej wody to dobre rozwiązanie np. dla małych farm w suchych rejonach – podkreśla prof. Peng Wang z KAUST, główny autor badań. Pracę jego zespołu opublikowało czasopismo naukowe „Cell Reports Physical Science”. W instalacji testowej nazwanej WEC2P wodę wykorzystywano do podlewania sadzonek szpinaku w niewielkiej szklarni. Przez dwa tygodnie testu panele wyprodukowały łącznie 1519 watogodzin energii i dwa litry wody. Uczeni przyznają, że wydajność produkcji wody jest jeszcze dość niska. Obecnie pracują nad nowym hydrożelem, który ma skuteczniej pochłaniać i skraplać parę wodną. – Mamy nadzieję, że w przyszłości nasz system zapewni energię dla domów i wodę dla przydomowych upraw – mówi prof. Wang. Wcześniejsze badania wykazały, że wodę można też zbierać w inny sposób. W 2021 r. inżynierowie z Politechniki Federalnej w Zurychu (ETH) opracowali specjalną powłokę. Odbija ona promieniowanie słoneczne i wypromieniowuje ciepło w kosmos. Taka powłoka może osiągnąć temperaturę nawet o 15 stopni niższą, niż temperatura otoczenia. A to sprawia, że para wodna może się skraplać nawet w gorący dzień. Szwajcarska technologia nie wymaga żadnego zasilania. Metr kwadratowy powierzchni pokrytej nową powłoką może zebrać 1,2 litra wody w ciągu doby. Urządzenie ma jeszcze jedną zaletę. Druga strona szyby, którą pokryto chłodzącą powłoką, pokryta została powłoką superhydrofobową, czyli silnie odpychającą wodę. Nie trzeba więc z niej wody zbierać, co wymagałoby zużycia energii. Krople same spadają do pojemnika."
Sensacyjne odkrycie archeologów. Czaszka sprzed ponad 5000 lat miała ślady operacji ucha,https://www.national-geographic.pl/artykul/sensacyjne-odkrycie-archeologow-odnalezli-czaszke-sprzed-ponad-5000-lat-ktora-miala-slady-operacji-ucha-220221012038,Unknown,"['Odkrycia', 'Nauka']","Grupa archeologów w 2016 roku pracowała na stanowisku archeologicznym El Pendón, które znajduje się w Reinoso. To mała hiszpańska wioska na północy kraju, w prowincji Kastylia i Leon. Naukowcy przeszukiwali teren, w którym w późnym okresie neolitycznym znajdował się dolmen - prehistoryczna budowla, która w tamtym okresie pełniła funkcje grobowca. W grobowcu znaleziono blisko 100 osób, które zostały tam pochowane. Po kilku latań badań, uczeni zwrócili uwagę na to, że jedna czaszka, która prawdopodobnie należała do kobiety w średnim wieku, wyróżnia się spośród innych. Zaobserwowali na niej ślady siedmiu nacięć w miejscu lewego przewodu słuchowego zewnętrznego. Według archeologów to dowód na najstarszą przeprowadzoną operację ucha w historii. O najnowszym odkryciu naukowcy poinformowali na łamach naukowego magazynu „Scientific Reports”. Opisali w nim wnioski po długiej i wnikliwej analizie czaszki. Według badaczy wszystko wskazuje na to, że ok. 5300 lat temu przeprowadzono zabieg antromastoidektomii. To operacja, która polega na otwarciu wyrostka sutkowatego czaszki i usunięcia jego zawartości. Badacze są przekonani, że zabieg wykonała osoba, która miała podstawową wiedzę dotyczącą ludzkiej anatomii. Celem operacji było złagodzenie bólu pacjentki. Kobieta mogła cierpieć na zapalenie wyrostka sutkowatego oraz zapalenie ucha środkowego.   Naukowcy zauważyli dwa ślady perforacji, które znajdowały się po obydwu stronach czaszki, w miejscu wyrostka sutkowatego. Oznacza to, że wykonano w sumie dwa zabiegi otochirurgiczne. To świadczy o tym, że już ponad 5000 lat temu ludzie mieli wiedzę o anatomii człowieka, a dzięki temu potrafili skutecznie leczyć ludzi i niekiedy ratować ich od niechybnej śmierci. – Możemy stwierdzić, że tysiące lat temu żyły osoby, które miały pewną wiedzę i doświadczenie medyczne. Byli to starożytni uzdrowiciele lub pewnego rodzaju lekarze – mówi Manuel Rojo-Guerra z wydziału Prehistorii i Archeologi na Uniwersytecie w Valladolid, który był zaangażowany w badania. Badacze nie są pewni, czy obydwie perforacje zostały wykonane w tym samym czasie. Twierdzą jednak, że w miejscu wywiercenia dziury w kości, widać ślady regeneracji. To oznacza, że pacjentka przeżyła wszystkie operacje. Starożytny chirurg był w stanie określić źródło problemu, a następnie skutecznie przeprowadzić procedurę antromastoidektomii. Należy zaznaczyć, że współcześnie taki zabieg przeprowadza się w znieczuleniu ogólnym. W przeciwnym razie odczuwalny jest niewyobrażalny ból. Uczeni sugerują, że kobieta została prawdopodobnie przywiązana i skrępowana, aby uniemożliwić jej wszelkie odruchy podczas wykonywania operacji. Dodatkowo, asystenci starożytnego chirurga mogli podawać pacjentce psychoaktywne substancje, które odwracały uwagę od cierpienia. Rojo-Guerra przekazał również, że w dolmenie znaleziono ostrza wykonane z krzemienia. Wszystko wskazuje na to, że jedno z nich to narzędzie, które zostało wykorzystane w trakcie zabiegu."
"Maria Konopnicka - Życie i twórczość (biografia, wiersze, utwory)",https://www.national-geographic.pl/artykul/maria-konopnicka-zycie-i-tworczosc-biografia-wiersze-utwory,Daniel Grzegorzek,"['Ludzie', 'Historia']","Zgodnie z postanowieniem polskiego Sejmu, 2022 rok został uznany rokiem Marii Konopnickiej. Maria Konopnicka przyszła na świat 23 maja 1842 roku w Suwałkach, a zmarła 8 października 1910 roku we Lwowie. Jej ojcem był Józef Wasiłkowski, a matką Scholastyka z Turskich. Miała również pięcioro rodzeństwa – Jana Jarosława, Zofię, Laurę Celinę, Wandę Zenobię oraz Jadwigę Julię. Rodzina Wasiłkowskich zamieszkała w Suwałkach, w domu będącym własnością rejenta Jana Zapiórkiewicza. Kiedy Konopnicka skończyła siedem lat, wraz z rodziną przeniosła się do Kalisza, zamieszkując w pałacu Puchalskich. W 1854 roku zmarła matka Marii, a ojciec zajął się wychowywaniem dzieci. Był człowiekiem o surowej i poważnej religijności, udzielającym swojemu potomstwu wymagających nauk moralnych. Zarazem uchodził za miłośnika i znawcę literatury, w związku z czym zapoznał Marię Konopnicką z dziełami wielu wybitnych autorów, w tym Mickiewicza, Krasińskiego, Słowackiego czy Cycerona. W latach 1855-1856 Maria Konopnicka pobierała nauki na pensji u sióstr Sakramentek w Warszawie. W tym okresie poznała Elizę Orzeszkową, z którą się zaprzyjaźniła. W 1862 roku mężem Marii został 12 lat starszy od niej Jarosław Konopnicki, zubożały ziemianin. Wspólnie zamieszkali w Bronowie koło Poddębic. Ich życie było przepełnione typowymi zwyczajami szlacheckimi – polowaniami, gwarnymi biesiadami, jarmarkami czy zjazdami. Maria Konopnicka zajęła się wychowywaniem dzieci i podejmowała rolę gospodyni domowej. W 1863 roku wraz z mężem i synem wyemigrowała do Drezna i Wiednia, z obawy przez aresztowaniem Jarosława. Kolejnego roku powrócili do kraju. Konopnicka była rozczarowana swoim małżeństwem, głównie z powodu ograniczeń narzucanych jej przez męża. Nie była również zadowolona z pełnienia roli gospodyni domowej, a mąż nie akceptował jej zamiłowania do literatury. W 1876 roku odeszła od Jarosława, a następnie przeprowadziła się wspólnie z dziećmi do Warszawy. Aby utrzymać dzieci i zapewnić im wykształcenie, podjęła się pracy przy udzielaniu korepetycji, a następnie tłumaczenia utworów literackich. Pomagała jej w tym znajomość wielu języków – francuskiego, rosyjskiego, niemieckiego, angielskiego, włoskiego oraz czeskiego. Począwszy od 1878 roku Maria Konopnicka rozpoczęła działalność jako aktywistka społeczna. Wzięła udział m.in. w międzynarodowym proteście przeciwko prześladowaniu polskich dzieci we Wrześni (1901-1902), przeciw ustawom uwłaszczeniowym (1909) czy przeciwko prześladowaniu unitów. Sprzeciwiała się represjom ze strony władz pruskich, opowiadała się za prawami kobiet, a także popierała resocjalizację więźniów kryminalnych i politycznych. Była również redaktorką demokratycznego pisma kobiecego „Świt”. Współpracowała także z wieloma innymi czasopismami jako krytyczka literacka, w tym „Gazetą Polską”, „Kłosem” czy „Kurierem Warszawskim”. 14 lutego 1890 roku Konopnicka rozpoczęła wędrówkę po Europie, nazwaną przez biogramów jej „tułaczymi latami”. Odwiedziła m.in. Francję, Niemcy, Włochy, Austrię, Czechy i Szwajcarię. W 1903 roku przyznano jej dworek w Żarnowcu z okazji 25-lecia pracy pisarskiej. Maria Konopnicka swój debiut poetycki miała w 1870 roku, kiedy opublikowała pod pseudonimem Marko wiersz pt. „Zimowy poranek”. W 1876 roku na łamach „Tygodnika Ilustrowanego” ukazał się jej poemat „W górach”, który spotkał się z pozytywną recenzją Henryka Sienkiewicza i pozwolił uwierzyć pisarce w swój talent. Swój pierwszy tomik poezji („Poezje”) Konopnicka wydała w 1881 roku. Konopnicka pisała wiersze, nowele, poematy, szkice, prace krytyczno-literackie, a także publicystyczno-reportażowe. W swoim utworach podejmuje tematykę społeczno-polityczną. Kreśli motyw chłopskiego losu, głodu, ciężkiej pracy, cierpienia, przemocy, krzywdy i nędzy. W jej utworach można również odnaleźć odniesienia do folkloru. Autorka oddaje głos zwykłym prostym ludziom, przedstawiając w wielowymiarowy sposób środowisko społeczne, w którym przyszło im żyć. W swojej twórczości nieraz zamieszcza krótkie, przepełnione goryczą lub ironią puenty. Pisarka zachęca odbiorców do działania w celu przezwyciężania społecznej niesprawiedliwości oraz przyjmowania patriotycznej postawy. Często doprowadza czytelnika do wzruszenia i współczucia. Stosuje również różnego rodzaju symbolikę, m.in. biblijną czy romantyczną, a także odwołania do tradycji, literatury i sztuki europejskiej. Jej twórczość jest również przepełniona sentymentalizmem oraz liryzmem. Utwory Konopnickiej często stawały się obiektem krytyki, np. niektóre środowiska katolickie uznawały je za bluźniercze i bezbożne. Maria Konopnicka opublikowała również wiele utworów dla dzieci, m.in. baśnie, wiersze i opowiadania. Unika w nich przesadnego dydaktyzmu, lecz skupia się na pobudzaniu wrażliwości estetycznej młodych odbiorców. Często w swojej literaturze ukazuje niesprawiedliwość społeczną przy użyciu obrazu skrzywdzonego dziecka. W jej twórczości można znaleźć motywy fantastyczne, a także umiejętne połączenie atmosfery powagi i żartu. Konopnicka napisała wiele ważnych utworów. Do najbardziej znanych spośród nich można zaliczyć: Literatura dziecięca:      • „Na jagody”,     • „Śpiewnik dla dzieci”,     • „O krasnoludkach i sierotce Marysi”,     • „O Janku Wędrowniczku”,     • „Co słonko widziało”,     • „Stefek Burczymucha”,     • „Szkolne przygody Pimpusia Sadełko”,     • „Nasza szkapa”,     • „Dym”. Poematy:      • „Imagina”,     • „Pan Balcer w Brazylii”,     • „Przez głębinę”. Zbiory wierszy:      • „Poezje”,     • „Śpiewnik historyczny 1767–1863”,     • „Ludziom i chwilom”,     • „Drobiazgi z podróżnej teki”,     • „Nowe pieśni”,     • „Głosy ciszy”,     • „Italia”,     • „Damnata”,     • „Linie i dźwięki”,     • „Z mojej Biblii”. Wybór wierszy:      • „Memu miastu”,     • „Wolny najmita”,     • „Pieśń o domu”,     • „Kubek”,     • „Zimowy poranek”,     • „Kaliszowi”,     • „Tęsknota”,     • „W poranek”,     • „Noc”,     • „Jaś nie doczekał”. Nowele:      • „Moi znajomi”,     • „Na drodze”,     • „Ludzie i rzeczy”,     • „Na normandzkim brzegu”,     • „Cztery nowele”. Maria Konopnicka zmarła na zapalenie płuc 8 października 1910 roku we Lwowie, a 11 października 1910 roku została pochowana na cmentarzu Łyczakowskim we Lwowie. Jej grób został umieszczony na Panteonie Wielkim Lwowian. Pogrzeb zorganizowała Maria Dulębianka – malarska i wieloletnia przyjaciółka Konopnickiej. W wydarzeniu tym uczestniczyło niespełna 50 tysięcy osób i stało się ono głośną manifestacją o charakterze patriotycznym. Jednak ówczesny arcybiskup lwowski Józef Bilczewski stwierdził, że Maria Konopnicka nie było prawowierną katoliczką i wydał osobom duchownym zakaz uczestnictwa w uroczystości. Na krótko przed śmiercią Konopnicka wypowiedziała do dzieci nad swoim łóżkiem następujące zdanie „Jakże bym ja umrzeć mogła? Ja bym tam nie wytrzymała! Wyrwałabym się spod ziemi!”. Na grobie pisarki został natomiast umieszczony następujący cytat będący fragmentem jej utworu pt. „W zaduszny dzień”: „…Proście wy Boga o takie mogiły,
Które łez nie chcą, ni skarg, ni żałości,
Lecz dają sercom moc czynu, zdrój siły
Na dzień przyszłości…”.                                                          "
"Badacze, którzy odnaleźli Endurance odkryli, że wrak zamieszkały niezwykle rzadkie stworzenia",https://www.national-geographic.pl/artykul/badacze-ktorzy-odnalezli-endurance-odkryli-ze-wrak-zamieszkaly-niezwykle-rzadkie-stworzenia-220314020220,Unknown,"['Odkrycia', 'Historia']","Na początku marca świat obiegła sensacyjna wiadomość. Po 107 latach od zatonięcia, udało się w końcu odnaleźć wrak 44-metrowego statku sir Ernesta Shackletona. Teraz okazuje się, że nie pozostawał bez opieki, bowiem badacze odkryli niezwykłe stworzenia, które postanowiły zamieszkać na jego pokładzie. Dno mórz i oceanów wciąż jest dla ludzkości światem w olbrzymim stopniu niezbadanym. Dzięki nauce wiemy prawdopodobnie znacznie więcej o Marsie, niż o ziemskich głębinach. Odnalezienie wraku Endurance to niewątpliwie wiekopomne odkrycie. Również dlatego, że uchyliło właśnie rąbka tajemnicy podwodnej biologii.  Naukowcy od pierwszych chwil analizowali zdjęcia, które dostarczyły zdalnie sterowane drony. Okazało się, że wrak Endurance zamieszkało co najmniej 6 niezwykłych gatunków zwierząt morskich. Uczeni zgodnie przyznają, że to dowód na bogactwo fauny, którą można spotkać nawet w najbardziej ekstremalnych warunkach głębinowych. – Odkrycie wraku to niesamowite osiągniecie naukowców. Zdjęcia dostarczyły nam również cennych danych o tym, jakie stworzenia żyją na dnie antarktycznych mórz – przekazał Huw Griffiths, biolog morski z British Antarctic Survey, który nie był zaangażowany w badania. Uczony poinformował, że na zewnętrznej części statku możemy zauważyć między innymi ukwiały oraz żachwy. To, co jednak najbardziej zaintrygowało badaczy, to odkrycie niezwykle rzadkiego rodzaju homara (ang. squat lobster). Naukowcy zaobserwowali tego osobnika, jak przemykał obok bulaju statku. Prof. Griffiths podejrzewa, że zwierzę to najprawdopodobniej należy do rodzaju Munidopsis. Naukowcom udało się do tej pory opisać ponad 200 gatunków. Uczony przyznaje, że byłaby to pierwsza obserwacja tego stworzenia w Morzu Weddella. Na razie nie wiadomo jednak, czy jest to zupełnie nowy gatunek Munidopsis, czy jeden ze znanych nauce. Uczeni przyznają, że potrzebna jest dodatkowa analiza.  Uczeni zwracają uwagę na to, że w wodach Antarktydy odnaleziono do tej pory tylko jeden gatunek Munidopsis. Bardzo prawdopodobne jest to, że pojawił się tam po wielu milionach lat, na skutek ocieplenia klimatu, które odczuwają również mroźne i odległe morskie głębiny. Oprócz enigmatycznego stawonoga, badacze zaobserwowali również rodzaj rozgwiazdy z rzędu Brisingida. Griffiths przyznaje jednak, że jego faworytem jest żółte stworzenie z gromady liliowców, które należy do typu szkarłupni. Uczony zwraca uwagę na to, że są to zwierzęta morskie, których historia sięga nawet 480 milionów lat.    Naukowcy nie odnaleźli żadnego śladu bakterii ani grzybów, które mogłyby zaszkodzić strukturze Endurance. To może wyjaśniać, dlaczego wrak jest w stosunkowo dobrym stanie, chociaż leży na dnie Morza Weddella od ponad 100 lat. 5 lutego 2022 roku ekspedycja Endurance22, którą zorganizowało Falklands Maritime Heritage Trust, wyruszyła z Kapsztadu, aby odnaleźć wrak statku Shackletona. Na początku marca badacze poinformowali o sukcesie swojej misji, o czym pisaliśmy na łamach National Geographic. Wrak Endurance znajdował się na głębokości 3008 metrów, około sześć kilometrów na południe od miejsca, w którym został zmiażdżony w 1915 roku. W odkryciu miały pomóc zdalnie sterowane podwodne drony. Zespół ekspedycyjny składał się z 64 naukowców oraz załogi liczącej 46 osób. Znajdowali się na pokładzie lodołamacza Agulhas II. Sir Ernest Henry Shackleton był podróżnikiem i odkrywcą. Urodził się 15 lutego 1874 roku w irlandzkiej wiosce Ballitore. W 1914 roku objął dowodzenie nad wyprawą transantarktyczną, która tego samego roku w sierpniu wyruszyła z Wielkiej Brytanii na barkentynie Endurance. Wraz z 28-osobową załogą mieli dokonać pierwszej lądowej przeprawy przez Antarktydę od Morza Weddella do Morza Rossa. Po 6 tygodniach żeglugi pojawiły się pierwsze komplikacje. Statek został uwięziony przez lód morski. Załoga została zmuszona do opuszczenia pokładu. Rozpoczęła się walka o życie. Marynarze wraz z sir Shackletonem musieli przedostać się po krze lodowej, aż do otwartego morza. Mieli ze sobą tylko trzy szalupy ratunkowe. Po 10 miesiącach Endurance został zmiażdżony przez lód i zatonął. Żeglarzom udało się szczęśliwie dotrzeć do najbliższego lądu, którym okazała się Wyspa Słoniowa. W międzyczasie Ernest Shackleton wraz z pięcioma innymi członkami załogi wyruszył po pomoc na Georgię Południową, wyspę która znajdowała się ok. 1200 km od obozowiska rozbitków. Irlandzki odkrywca nazwał później miejsce, na którym ugrzęźli „najgorszą częścią najgorszego morza na świecie”."
Symbole egipskie i ich znaczenie – co zdobiło egipskie świątynie i obeliski?,https://www.national-geographic.pl/artykul/symbole-egipskie-i-ich-znaczenie-co-zdobilo-egipskie-swiatynie-i-obeliski,Artur Białek,['Historia'],"Symbole egipskie były odzwierciedleniem ówczesnych wierzeń, a każdy z nich pełnił określoną funkcję. Pojawiały się na ścianach świątyń, zdobiono nimi rytualne obeliski, noszono je w formie amuletów ochronnych. Egipskie symbole magiczne są ściśle związane ze starożytnymi wierzeniami i kulturą królestwa faraonów. W czasach przed Chrystusem zdobiły świątynie, a także inne ważne obiekty i obeliski wykorzystywane w rytualnych ceremoniach. Pełniły też funkcję magicznych atrybutów. Wcześniej amulety egipskie były wytwarzane z części zwierzęcych, głównie z pazurów i zębów. Wraz z rozwojem pisma ideograficznego, w kamieniach zaczęto rzeźbić symbole, które były też przenoszone na ściany, później także na papirusy. Wraz z rozwojem egipskiego rzemiosła, amulety były wykonywane z coraz szlachetniejszych kruszców, m.in. ze złota.  Nasze zestawienie otwiera jeden z najbardziej znanych egipskich symboli. Oko Horusa symbolizuje królewską moc, szczęście, zdrowie poświęcenie. Starożytni przypisywali mu właściwości lecznicze i ochronne.  Jak głosi legenda, Horus - bóg nieba - miał stracić lewe oko w pojedynku z Setem - bogiem pustyni, ciemności i burz. Set miał je pokroić na kawałki. Jednak za sprawą magii zrosło się, a Horus odzyskał wzrok. W egipskiej mitologii, lewym okiem boga niebios jest Księżyc, a prawym - Słońce. Ta legenda ma wyjaśniać, dlaczego pierwsze z wymienionych ciał niebieskich świeci słabiej od drugiego.   Jako amulet, oko Horusa miało odbijać złą energię i zazdrosne spojrzenia. Taki talizman miał też chronić noszącą go osobę przed urokiem. Oko miało też odwoływać się do wszechwiedzy i poszerzonej świadomości. Ciekawostka - w starożytnym Egipcie symbol ten był wykorzystywany w obliczeniach matematycznych. Takie zastosowanie wynikało z faktu, że każda część oka odpowiadała innemu ułamkowi. Kolejnym egipskim symbolem, który warto przybliżyć, jest charakterystyczna tarcza słoneczna otoczona rogami. To symbol Hathor - bogini płodności i opiekunki wszystkich zakochanych.   Charakterystyczny znak ma symbolizować nakrycie głowy, które nosiła bogini. Choć wypada zaznaczyć, że według jednej z teorii, jest on ewolucją symbolu krowy - najcenniejszego zwierzęta gospodarskiego w starożytnym Egipcie.  Symbol Hathor był typowo kobiecym amuletem. Swoim posiadaczkom, miał zapewnić płodność, rozbudzić ich piękno i zapewnić pożądanie ze strony mężczyzn.   Kolejny symbol w naszym zestawieniu - ankh - jest tak samo rozpoznawalny, jak słynne oko Horusa. Słynny egipski krzyż charakteryzuje się zapętloną górną częścią. Taki kształt miał nawiązywać do kobiecego łona, więc ankh był traktowany jako jeden z symboli płodności, ale nie tylko. Był też symbolem życia i jednym z atrybutów potwierdzających boskość faraonów.  Jako amulet, egipski krzyż miał zapewniać ochronę, zarówno w życiu ziemskim, jak i pozagrobowym. Egipcjanie wierzyli też, że sprowadza szczęście i zapewnia dostatek.    Kolejnym znanym symbolem starożytnego Egiptu jest skarabeusz. Występował powszechnie w egipskiej ikonografii i sztuce. Nic dziwnego, bo skarabeusz był czczony przez Egipcjan jako jedno ze świętych zwierząt. Jako hieroglif, skarabeusz był wybijany jako jeden ze znaków królewskiej pieczęci i oznaczał ważne budynki administracji państwowej, a to dlatego, że znak ten był manifestacją boskiej siły i symbolizował dobre zmiany. Jako symbol ponownych narodzin, zdobił też komory grobowców. W egipskiej mitologii, pod postacią skarabeusza czczono boga Chepri. Jego imię można przetłumaczyć jako ""ten, który się rozwija"". Nazewnictwo to miało nawiązywać do zwyczajów owadów, które składały jaja w odchodach, w ten sposób zapewniając pożywienie swojemu świeżo wyklutemu potomstwu. Z odchodów wychodziły już w pełni rozwinięte osobniki, sprawiając wrażenie, że rozwinęły się z niczego. Podobnie jak skarabeusze toczą kulki uformowane z odchodów, Chepri toczył po nieboskłonie słoneczną tarczę.  Symbol dżed przedstawia kolumnę lub filar z czterema poziomymi belkami w górnym fragmencie. Dla starożytnych, był to kręgosłup Ozyrysa - symbol stabilności i trwałości. Inna teoria wskazuje, że symbol dżed miał być drogowskazem dla duszy opuszczającej umarłe ciało - kładziono go na dnie sarkofagu, aby dusza mogła podnieść się i odbyć ostatnią podróż, prowadzącą wprost do zaświatów.  Dżed był wykorzystywany w wielu ludowych obrzędach o charakterze religijnym, przede wszystkim w trakcie misteriów ozyryjskich. Od filaru wzięła się też nazwa miasta, będącego ośrodkiem kultu boga Ozyrysa - Dżedu. Uważny obserwator zauważy, że symbol tyet przypomina nieco znak ankh. Wypada podkreślić, że oba hieroglify nie są podobne wyłącznie pod względem wyglądu, ale także znaczenia. Tyet symbolizuje przepływ krwi menstruacyjnej z łona bogini i stanowi potwierdzenie jej magicznych mocy. Jest też interpretowany jako symbol życia i dobra. Symbol ten często zdobił komory grobowe. Występował też jako amulet, najczęściej rzeźbiony z czerwonego kamienia.  Kolejny znany symbol to egipski znak nieskończoności. Uroboros przedstawia węża (niektórzy interpretują to stworzenie jako smoka) pożerającego swój ogon. Istota ta tworzy krąg, co można zinterpretować jako symbol śmierci i odrodzenia. Po raz pierwszy ten charakterystyczny motyw najprawdopodobniej został użyty w XIV wieku p.n.e. Odnaleziono go w grobowcu Tutanchamona, gdzie opisuje zjednoczenie dwóch bóstw: Ra i Ozyrysa. W tym tekście pożerające się węże stanowią metaforę boga Mehena, chroniącego Ra. Jako całość, tekst przedstawia początek i koniec czasu. Uroboros jest obecny także w innych egipskich źródłach. Symbolizuje w nich chaos otaczający idealnie uporządkowany świat.  Nebu, czyli złoty kołnierz z obwisłymi końcami i siedmioma kolcami zwisającymi w jego środkowej części, to egipski symbol złota. Mieszkańcy kraju faraonów wierzyli, że złoto jest metalem niezniszczalnym, który został zesłany przez bogów. Znajdowało to odzwierciedlenie w ich religii - Ra, bóg słońca, był też nazywany imieniem ""Góra Złota"". Królewskie grobowce określano mianem ""Domów Złota"". W okresie Starego Państwa, faraonów nazywano ""Złotym Horusem"".  Nasze zestawienie zamyka dość niejasny symbol. Sama jego nazwa - pierścień Atlantów - wskazuje, że był on atrybutem mitycznej cywilizacji zamieszkującej wyspę Atlantydę. Według legend cywilizacja Atlantów była najbardziej rozwiniętą ze wszystkich w starożytności. Żadne badania naukowe nigdy nie potwierdziły istnienia Atlantydy, jednak faktem jest, że ów pierścień znaleziono na terenie Egiptu. Ma to tłumaczyć inna legenda, według której część Atlantów, którzy przetrwali wielki kataklizm, miała znaleźć schronienie właśnie w kraju nad Nilem.  Pierścień Atlantów jest zdobiony prostymi figurami geometrycznymi, ułożonymi według określonego porządku. Kształty te mają nieść w sobie moc uzdrawiania, chronić przed wszelkim niebezpieczeństwem i odpierać złą energię. Mówimy tu zatem o typowym amulecie, w którym zaklęte są starożytne wierzenia.     "
"Co robi metal w starożytnej czaszce. Sensacyjne odkrycie naukowców. Nie są pewni, czy metalowy element jest oryginałem, czy znakomitą fałszywką",https://www.national-geographic.pl/artykul/starozytna-czaszka-z-metalowym-implantem-naukowcy-nie-sa-pewni-czy-element-jest-oryginalem-czy-znakomita-falszywka,Unknown,"['Odkrycia', 'Nauka|National Geographic > Historia']","Czaszka miała należeć do peruwiańskiego wojownika, który żył ok. 2000 lat temu. Kiedy archeolodzy odnaleźli jego szczątki, zauważyli, że w miejscu kości skroniowej i ciemieniowej znajdował się metalowy implant. Naukowcy twierdzą, że może to być najstarszy w historii dowód na ten rodzaj operacji chirurgicznej. Co ciekawe, uczeni uznali, że człowiek po zabiegu przeżył. Teraz jednak, część środowiska akademickiego podaje w wątpliwość autentyczność implantu. Czaszka została przekazana Muzeum Osteologii w Oklahomie. Pracownicy placówki przekazali mediom, że mężczyzna prawdopodobnie został ranny podczas jednej z bitew. Po tym wydarzeniu, wojownik miał przejść niezwykle zaawansowaną, jak na tamte czasy operacje. Prawdopodobnie należał do kultury andyjskiej. Naukowcy zauważyli, że oprócz implantu, w czaszce znajdował się ślad po trepanacji. To zabieg, który polega na wywierceniu otworu, w celu uśmierzenia bólu. Pierwsze archeologiczne dowody datują najstarszą trepanację na okres neolitu. Badacze twierdzą, że przeprowadzenie samego zabiegu trepanacji jest wielce prawdopodobne. Wątpliwości zaś budzi sam implant. Przedstawiciel muzeum w Oklahomie przekazał, że potrzebne są badania metodą datowania radiowęglowego, żeby móc potwierdzić, z którego roku może pochodzić metalowy obiekt. Analiza implantu może przynieść odpowiedź na kluczowe pytanie o jego autentyczność. Techniki metalurgiczne ludności, która zamieszkiwała tereny dzisiejszego Peru są znane archeologom. Naukowcy są pewni, że badania metalowego fragmentu mogą pomóc rozwikłać tę zagadkę i dowiedzieć, gdzie został wytworzony. Portalowi Live Science udało się porozmawiać z ekspertami, którzy nie byli zaangażowani w badania nad kontrowersyjną czaszką. Część naukowców podchodzi do tej sprawy z dużym dystansem i sceptycyzmem. Jednym z najważniejszych argumentów przeciw jest fakt, że na razie opieramy się tylko na obserwacjach, a nie badaniach naukowych. Dopiero wówczas będziemy mogli rzetelnie ocenić, czy mamy do czynienia z przykładem udanej operacji wszczepienia implantu sprzed tysięcy lat, czy fałszywką. Na chwilę obecną nie można dzielić skóry na niedźwiedziu. Kolejny argument przeciwko przedstawił prof. John Verano, antropolog z Tulane University w Luizjanie. Według niego czaszka jest oryginalna, ale implant został sfałszowany, żeby zwiększyć ten fragment szkieletu bardziej wartościowym. Uczony podejrzewa, że kawałek metalu mógł zostać wszczepiony wiele dekad wcześniej. Prof. Verano już kilka lat temu badał czaszki, które miały ślady po tego rodzaju operacjach chirurgicznym. W 2010 roku opublikował artykuł na łamach International Journal of Osteoarcheology, w którym opisał przykłady kilku fałszerstw. Znajdowały się również takie implanty, które nie zostały wszczepione w wyniku zabiegu, lecz ktoś umieścił je w miejsce czaszki, prawdopodobnie jako element rytuału pogrzebowego. Live Science podaje, że niektórzy naukowcy wolą powstrzymać się od przedwczesnych sądów. To, że nauka nie zna jeszcze przypadków takich operacji sprzed 2000 lat, nie oznacza, że takie nie miały miejsca. Nie mniej, badacze są przekonani, że wojownik, do którego należy czaszka, na pewno odniósł poważne obrażenia. Pęknięcia na czaszce wskazują, że po tej kontuzji, mężczyzna przeżył.  Prof. Danielle Kurin, antropolożka z Uniwersytetu Kalifornijskiego powiedziała Live Science, że znane są przypadki, kiedy po zabiegu trepanacji starożytni nakładali w wywiercone miejsce różne przedmioty, między innymi metalowe hełmy, lub kawałki tykwy, aby zabiezpieczyć wywiercony obszar."
Przerażające odkrycie archeologów w Peru. 6 dzieci zostało zamordowanych i złożonych w ofierze,https://www.national-geographic.pl/artykul/przerazajace-odkrycie-archeologow-w-peru-6-dzieci-zostalo-zamordowanych-i-zlozonych-w-ofierze-220215022542,Unknown,"['Odkrycia', 'Historia']","Dzieci zostały odnalezione podczas wykopalisk w stanowisku archeologicznym Cajamarquilla. To uzupełnienie odkrycia sprzed kilku tygodni, kiedy to naukowcy odnaleźli owiniętego sznurem mężczyznę, który znajdował się w pozycji embrionalnej. Mężczyzna był prawdopodobnie synem bogatego kupca, który został pogrzebany w uroczysty sposób. Miał ok. 20 lat. Teraz okazuje się, że w trakcie jego pochówku złożono w ofierze szóstkę dzieci. Drobne szkielety były owinięte w płótno i pochowane w tej samej mogile, co syn szlachcica. Archeolodzy informują, że znajdowały się w różnych częściach grobowca. – Dzieci mogły być krewnymi pochowanego mężczyzny. Biorąc pod uwagę naszą wiedzę o kulturze Wari, do której należał, prawdopodobnie zostały złożone w ofierze, aby towarzyszyć jego duszy w podróży w zaświaty – mówi Pieter van Dalen, archeolog, który jest autorem odkrycia.  Naukowiec przyznaje, że według ich analizy, mumie dzieci pochodzą z tego samego okresu, co mumia mężczyzny – sprzed ok. 1000–1200 lat. Dodaje również, że w pobliżu odnaleziono szczątki kilku dorosłych osób, które nie zostały zmumifikowane, szkielety zwierząt, prawdopodobnie lamy, oraz cenne naczynia ceramiczne. Badacze zwracają uwagę na to, że tego rodzaju ofiary miały również na celu przypodobanie się rozwścieczonym bogom i odganianie złych duchów. W 2018 roku National Geographic informowało o tym, że w Peru odkryto dowód na największy w historii mord rytualny. Znaleziono wówczas ciała 140 dzieci, które miały od 5 do 14 lat oraz szczątki 200 lam. Według naukowców ta ofiara została złożona ponad 500 lat temu. Archeologowie sugerują, że w czasie pochówku bogatego mężczyzny wraz z szóstką dzieci, w Cajamarquilla mogło żyć 10–20 tys. mieszkańców. Było to wówczas dobrze prosperujące i bogate miasto. Mumia została odkopana w podziemnej mogile, która znajdowała się w miejscu dawnego rynku miejskiego. Do grobowca prowadziły siedmiostopniowe schody. Jak informował portal Live Science, mumia mężczyzny była przykryta tkaniną i związana sznurem. Jej dłonie zakrywały twarz. Naukowcy twierdzą jednak, że była to powszechna praktyka pochówku dla ludzi zamieszkujących tamtejsze górskie tereny. Cajamarquilla było jednym z największych starożytnych miast Peru. Dziś znajduje się tam stanowisko archeologiczne. Znajduje się ono ok. 24 kilometry od stolicy kraju, Limy."
"Chiński orbiter zrobił sobie „selfie"" z Marsem w tle",https://www.national-geographic.pl/artykul/chinski-orbiter-zrobil-sobie-selfie-z-marsem-w-tle-220104022154,Unknown,['Kosmos'],"Na najnowszych zdjęciach, które opublikowała Chińska Narodowa Agencja Kosmiczna (CNSA) widać orbiter misji Tianwen-1, w której w skład wchodzi jeszcze lądownik i łazik. Sonda kosmiczna znajduje się obecnie ok. 350 milionów kilometrów od Ziemi. Jak to się stało, że na fotografii widać zarówno Czerwoną Planetę, jak i chiński orbiter? Kadr uchwyciła mała kamera TDC-2, która została wypuszczona z pokładu. W ten sposób sondzie udało się zrobić tak zwane ""selfie"". Na jednym zdjęciu widać orbiter na tle północnej czapy lodowej Marsa, natomiast na drugim zbliżenie na złoty korpus, antenę kierunkową i panele słoneczne, które mają za zadanie zasilać urządzenie w trakcie misji. Co ważne, CNSA zaznacza, że wszystkie te elementy wyglądają na w pełni sprawne.  Sonda Kosmiczna Tianwen-1 została wyniesiona z Centrum Startowego Satelitów Wenchang 23 lipca 2020 roku. Po trwającej siedem miesięcy podróży, weszła na orbitę Marsa w lutym 2021 r. Wtedy też przesłała pierwsze zdjęcia Czerwonej Planety. Tym razem niesamowite fotografie orbitera z Marsem w tle zostały uchwycone 31 grudnia 2021 roku. Oprócz samego urządzenia, w kadrze jednego zdjęcia widać fragmenty czapy lodowej. Możemy zaobserwować również część krateru Korolewa. Szacuje się, że ma on średnicę długości 60 km. Z kolei na drugim zdjęciu, uwieczniono zbliżenie orbitera. Możemy zobaczyć na nim jeden z jego paneli słonecznych. Wydarzenie to wywołało spore poruszenie wśród dziennikarzy i naukowców, którzy śledzą poczynania chińskiej misji.   Wow! This is yet another surprise from the Tianwen-1 mission. The orbiter had apparently released a small sub satellite while in Mars orbit, returning these outrageous images. [CNSA/CLEP/PEC] https://t.co/hPezkaDOgn pic.twitter.com/b22JvIQgAb   To jednak nie jedyna niespodzianka, którą podzieliła się Chińska Narodowa Agencja Kosmiczna. W skład misji wchodzi również łazik Zhurong, który eksploruje powierzchnie Czerwonej Planety, na którą dotarł 15 maja ubiegłego roku. Cztery dni później urządzenie wysłało dwa pierwsze zdjęcia z planety. Dotarcie chińskiego łazika misji Tianwen-1 czyni ten kraj szóstym w historii, któremu udało się dotrzeć na Marsa. Warto jednak przypomnieć, że nie jest to pierwsza próba wysłania misji w stronę czwartej od Słońca planety. Pierwsza odbyła się w 2011 r. przy użyciu sondy Yinghuo-1, która miała okrążać czerwoną planetę i badać jej strukturę środowiskową. Wystartowała z Kazachstanu wraz z rosyjską misją Phobos-Grunt. Nie powiodła się, ponieważ wkrótce po wystrzeleniu sonda utknęła na orbicie okołoziemskiej. Rok później statek kosmiczny ponownie wszedł w atmosferę Ziemi i spadł, lądując na Oceanie Spokojnym. Chiny są jednak liderem wśród państw, którym udało się wysłać równocześnie orbiter, jak i łazik w ramach pierwszej własnej misji na Marsa. Najnowsze zdjęcia, które opublikowała CNSA wykonane zostały terenową kamerą nawigacyjną. Warto zaznaczyć, że nie jest to jedno zdjęcie, lecz montaż trzech różnych fotografii. "
Twoja wątroba się nie starzeje. Niezależnie od twojego wieku ma tylko trzy lata. Jak to możliwe?,https://www.national-geographic.pl/artykul/twoja-watroba-sie-nie-starzeje-niezaleznie-od-twojego-wieku-ma-tylko-trzy-lata-jak-to-mozliwe-220602125953,Unknown,"['Nauka', 'Ludzie']","Przywykliśmy myśleć, że nasze ciało ma dokładnie tyle lat, na ile wskazuje nasz PESEL. Jednak – paradoksalnie – to nieprawda. Różne części ludzkiego organizmu starzeją się w różnym tempie. Prędkość „zużywania się” może być inna nawet pojedynczych komórek. To w sumie sprawia, że nasz wiek metrykalny najczęściej odbiega od wieku biologicznego. Naukowcy wykazali właśnie, że jeden z naszych organów praktycznie się nie starzeje. Jest nim zdrowa wątroba. Swoje badania opisali w artykule naukowym opublikowanym w czasopiśmie „Cell Systems”. Wątroba to największy organ w ciele człowieka. Jedną z jej funkcji jest oczyszczanie naszego organizmu z toksycznych substancji, które mogłyby zagrozić jego funkcjonowaniu. Wypełnianie tego zadania naraża wątrobę na nieustanny kontakt ze niebezpiecznymi związkami chemicznymi. Mogłyby one doprowadzić zniszczenia jej komórek. Dlatego też ten organ ma szczególne zdolności regeneracyjne. Czy zdolności te słabną z wiekiem? Wydawałoby się, że tak powinno się dziać. Ostatecznie im jesteśmy starsi, tym gorzej funkcjonuje całe nasze ciało. Wątroby nie wyłączając. Jednak naukowcy nie byli do tego przekonani. Dotychczasowe badania na zwierzętach dawały bowiem sprzeczne odpowiedzi. – Było dla nas jasne, że jeśli chcemy wiedzieć, co dzieje się z wątrobą u ludzi, musimy znaleźć sposób bezpośredniego zmierzenia wieku jej komórek – opowiada dr Olaf Bergmann, szef zespołu badawczego z drezdeńskiego Centrum Terapii Regeneracyjnych i główny autor pracy. Dr Bergmann zgromadził interdyscyplinarną grupę naukowców. W jej skład wchodzili biolodzy, fizycy, matematycy i klinicyści. Grupa przebadała tkanki pobrane od osób zmarłych w wieku od 24 do 80 lat. Okazało się, że komórki wątroby ich wszystkich były w podobnym wieku. – Niezależnie od tego, czy pochodziły od dwudziestocztero-, czy od osiemdziesięciolatka, miały średnio trzy lata – mówi dr Bergmann. Zdaniem naukowców to wskazuje, że naprawa wątroby następuje w sposób ciągły. A także że dostosowanie jej wielkości do masy ciała pozostaje ściśle regulowane przez stałą wymianę komórek. Proces ten przebiega sprawnie również u osób w starszym wieku. Naukowcy odkryli również, że istnieje pewna niewielka część komórek wątroby, które dożywają nawet dziesięciu lat. – Większość naszych komórek ma po dwa zestawy chromosomów. Jednak niektóre gromadzą ich z wiekiem coraz więcej – mówi dr Bergmann. – W końcu mają nie dwa, ale cztery, a nawet osiem zestawów chromosomów – wyjaśnia. I to te właśnie komórki potrafią przetrwać nawet dekadę. Ich funkcja nie jest jeszcze znana. Wszystko to jednak nie wyszłoby na jaw, gdyby nie opracowanie metody dokładnego szacowania wieku komórek. Zespół dr. Bergmanna wykorzystał do tego sposób, przypominający stosowane przez archeologów datowanie radiowęglowe. Chcąc ocenić wiek znaleziska, archeolodzy analizują – w uproszczeniu – ile jest w nim promieniotwórczego izotopu węgla C-14. Organizmy żywe przyswajają go z atmosfery. Póki żyją, stężenie C-14 w ich ciałach jest takie samo, jak w powietrzu, bo obieg izotopu w biosferze trwa cały czas. Jednak po ich śmierci sytuacja się zmienia. Ilość C-14 w ich ciałach zmniejsza się w regularnych odstępach czasu. Tzw. okres połowicznego rozpadu izotopu węgla promieniotwórczego C-14 wynosi 5740 lat. Nie byłoby to przydatne do mierzenia wieku tkanek miękkich organizmów żywych, które o wiele szybciej ulegają rozkładowi. Jednak z pomocą nauce przyszły atomowe ambicje mocarstw XX wieku. W czasie testów nuklearnych przeprowadzanych w latach 50. poprzedniego stulecia do atmosfery dostało się sporo węgla promieniotwórczego. Bez szkody dla zdrowa, krążąc w przyrodzie, wszedł on w skład komórek żywych organizmów. Jego ilość w komórkach dokładnie odpowiadała ilości w atmosferze. W 1963 roku wprowadzono zakaz przeprowadzania prób nuklearnych w powietrzu. W rezultacie ilość izotopu C-14 w atmosferze zaczęła się stopniowo zmniejszać. To samo dotyczyło jego zawartości w komórkach. – Możemy wykryć i zmierzyć ilość węgla promieniotwórczego w komórkach, a przez porównanie do jego zawartości w atmosferze, określić ich wiek – opowiada dr Bergmann."
Kosmos i planety: budowa Układu Słonecznego oraz nazwy planet,https://www.national-geographic.pl/artykul/kosmos-i-planety-budowa-ukladu-slonecznego-oraz-nazwy-planet,Webwriting Daniel Grzegorzek,['Kosmos'],"Planetami nazywamy ciała niebieskie okrążające gwiazdę, znajdujące się na orbicie wokół niej. Wewnątrz planet nie zachodzą żadne reakcje termojądrowe. Świecą one światłem odbitym. Planety słoneczne krążą wokół Słońca w kierunku przeciwnym do ruchu wskazówek zegara. Obracają się wokół własnej osi oraz mają kształt zbliżony do kuli. Można wyróżnić dwa rodzaje planet – wewnętrzne (skaliste) oraz zewnętrzne. Planety wewnętrzne mają skalną lub skalno-lodową powłokę. Cechują się sporą gęstością, posiadają nie więcej niż kilka księżyców, mają atmosferę, a także są zbudowane z minerałów o wysokiej temperaturze topnienia. Planety zewnętrzne to natomiast obiekty, których orbita jest położona w większej odległości od gwiazdy. Zbudowane są z w dużym stopniu z gazów i mają liczne księżyce. Planeta skalista położona najbliżej Słońca i cechująca się najmniejszą powierzchnią spośród wszystkich planet – jej średnica wynosi 4879 km. Merkury jest zbudowany w 70% z metali, a w 30% z krzemianów. Cechą wyróżniającą tę planetę są ogromne wahania temperatury, która średnio wynosi 167 stopni Celsjusza, lecz może wahać się od minus 173 do 427 stopni. Merkury jest niemalże pozbawiony atmosfery. Na planecie tej występuje silne pole magnetyczne, które wykazuje zdolność do odchylania wiatru słonecznego. Na jej powierzchni znajdują się liczne kratery uderzeniowe oraz równiny, dlatego przypomina Księżyc. Jest całkowicie pozbawiona naturalnych satelitów. Merkurego można dostrzec gołym okiem tuż po zachodzie Słońca lub krótko przed wschodem. Wenus to planeta skalista, której nazwa pochodzi od rzymskiej bogini miłości. Jest najbardziej zbliżoną planetą do Ziemi pod względem masy i wielkości, dlatego bywa nazywana siostrą Ziemi lub planetą bliźniaczą. Posiada najgęstszą ze wszystkim planet atmosferę, o masie 93-krotnie większej w porównaniu do ziemskiej, składającą się w głównej mierze z dwutlenku węgla z domieszką azotu. Ma natomiast znacznie słabsze pole magnetyczne niż Ziemia. Planeta ta jest pozbawiona naturalnych satelitów. Została uznana za najgorętszą spośród wszystkich planet, gdyż obserwuje się na niej średnie temperatury przekraczające 400 stopni Celsjusza. Jest to spowodowane tym, że atmosfera cechuje się sporą zawartością gazów cieplarnianych. Powierzchnię Wenus pokrywa nieprzezroczysta warstwa chmur kwasu siarkowego, które wykazują wysoką zdolność odbijania światła. Jak dotąd badaczom nie udało się odnaleźć na planecie jakichkolwiek przejawów życia. Ziemia to największa z planet skalistych oraz piąta pod względem wielkości spośród wszystkich planet. Zarazem jest jedyną, na której do tej pory potwierdzono obecność żywych organizmów oraz ruchy tektoniczne. Atmosfera składa się w 21% z tlenu, w 78% z azotu, około 0,9% argonu i 0,04% dwutlenku węgla. Ziemia jest jednego naturalnego satelitę, którym jest Księżyc. Największą powierzchnię Ziemi (70,8%) zajmują oceany. Naszą planetę tworzą również kontynenty i wyspy. Planeta ta obiega słońce w ciągu 365 dni czasu słonecznego. Ze względu na nachylenie osi Ziemi, pojawiają się w ciągu roku wahania poziomu oświetlenia, co prowadzi do występowania różnych pór roku. Przez wiele lat ludzie wierzyli, że Ziemia jest płaska i kręci się wokół Słońca. Planeta skalista, której promień wynosi około połowy promienia Ziemi. Jej nazwa pochodzi od rzymskiego boga wojny. Ma w dużym stopniu rozrzedzoną atmosferę, dlatego nie jest dobrze chroniona przed wiatrem słonecznym ani promieniowaniem kosmicznym. Składnikiem atmosfery jest głównie dwutlenek węgla. Na powierzchni Marsa znajdują się liczne wulkany i doliny pochodzenia tektonicznego. Planeta ta wyróżnia się czerwonym kolorem. Barwa ta wytworzyła się za sprawą tlenków żelaza, które bogato występują w glebie. Powierzchnia planety składa się głównie z bazaltu. Mars ma dwa księżyce. Jeden rok marsjański odpowiada 1,88 roku na Ziemi, pory roku trwają niemal dwukrotnie dłużej, a czas trwania doby słonecznej wynosi ponad 24 godziny i 39 minut. Na Marsie panuje również chłodna aura – temperatura średnio wynosi od minus 63 do minus 140 stopni Celsjusza. Na powierzchni planety znajdują się liczne kratery uderzeniowe, wulkany, kaniony, doliny i czapy lodowe. Naukowcy uznają, że spośród wszystkich planet na Marsie występuje największe prawdopodobieństwo obecności warunków sprzyjających życiu. Dotychczas przeprowadzone misje kosmiczne dowiodły, że na powierzchni Czerwonej Planecie znajduje się woda w formie lodu. Marsa można dostrzec z Ziemi gołym okiem. Jowisz to największa spośród wszystkich planet Układu Słonecznego – jej masa jest 2,5 krotnie większa niż wszystkich pozostałych. Ma aż 79 księżyców, a jeden z nich, Ganimedes, jest uznawany za największego w całym Układzie Słonecznym naturalnego satelitę. Ten gazowy olbrzym w 75% składa się z wodoru, a w 25% z helu. Kształt Jowisza przypomina spłaszczoną elipsoidę. Jest to druga po Wenus najintensywniej odbijająca światło słoneczne planeta. Grubość jej atmosfery jest szacowana na przeszło 5000 kilometrów, co czyni Jowisza planetą o największej atmosferze. Saturn to planeta zewnętrzna zaliczana do gazowych olbrzymów, który wielkością ustępuje jedynie Jowiszowi. Jego masa w porównaniu do Ziemi jest większa 95 razy. Ma 82 naturalne satelity oraz charakterystyczne pierścienie, które tworzy lód, odłamki skalne oraz pył kosmiczny. Na Saturnie wieją silne wiatry, których prędkość sięga 1800 km/godz. Pole magnetyczne tej planety jest tylko nieznacznie mniejsze niż ziemskie. Saturn ma gęstą atmosferę, której ciśnienie jest o niespełna 50% większe niż na Ziemi. Siódma od Słońca planeta zewnętrzna, której masa jest 14-krotnie większa w porównaniu do Ziemi. Krąży wokół Słońca w pozycji bocznej. Nazwa Uran pochodzi od greckiego boga Uranosa. Planeta ta ma gęstą atmosferę, którą tworzy głównie wodór i hel. Na Uranie znajduje się sporo lodu – znacznie więcej w porównaniu do pozostałych gazowych olbrzymów. Na planecie tej panuje najniższa temperatura spośród wszystkich obiektów w Układzie Słonecznym – osiąga ona wartość minus 224 stopni Celsjusza. Uran ma 27 księżyców, a największy z nich nosi nazwę Tytania. Planeta ta ma warstwową strukturę, utworzoną m.in. z metanu, wody i lodu. Ma charakterystyczne pierścienie, które można dostrzec z Ziemi za pomocą teleskopu. Wiatr na Uranie wieje z prędkością do 900 km/godz. Jedno okrążenie Słońca zajmuje Uranowi 84 lata. Najdalej położona od Słońca planeta, której masa jest 17 razy większa od Ziemi. Neptun ma atmosferę o składzie zbliżonym do Urana – tworzy ją głównie wodór i hel, wraz ze śladowymi ilościami azotu, węglowodorów, amoniaku i wody. Jego wnętrze składa się ze skał i lodu. Swoją charakterystyczną niebieską barwę planeta ta zawdzięcza zawartości metanu w swoich zewnętrznych strukturach. Wiatr na Neptunie wieje z największą prędkością spośród wszystkich planet Układu Słonecznego – sięga maksymalnie 2100 km/godz. Temperatura wynosi natomiast około minus 226 stopni Celsjusza.                                          "
Polscy archeolodzy to światowa czołówka. Przypominamy ich największe odkrycia,https://www.national-geographic.pl/artykul/polscy-archeolodzy-to-swiatowa-czolowka-przypominamy-ich-najwieksze-odkrycia,Unknown,['Odkrycia'],"Wiele słyszymy o sukcesach polskich sportowców. Jędrzejczak, Małysz, Lewandowski, Świątek – każde pokolenie Polaków ma swoich bohaterów narodowych. Nie wszyscy wiedzą jednak, że nasi rodacy odnoszą równie spektakularne sukcesy w dziedzinie archeologii. Na arenie międzynarodowej to właśnie badacze z Polski od lat są w czołówce. Tylko w ostatnich miesiącach polscy archeolodzy odkryli system kanałów pod Machu Picchu i starożytną grę planszową na terenie dzisiejszego Omanu. Każdego roku Polacy dokonują ważnych odkryć i nie sposób zebrać w jednym miejscu wszystkich. Zwłaszcza, że historia polskiej archeologii sięga XIX w. Wtedy właśnie w Polsce utworzono pierwsze muzeum archeologiczne w Krakowie przy Akademii Umiejętności. W 1866 r. zaczęła funkcjonować katedra archeologii na Uniwersytecie Jagiellońskim – również pierwsza w Polsce. Choć Kazimierz Michałowski nie był pierwszym polskim archeologiem prowadzącym wykopaliska za granicą, to właśnie jego wymienia się jako jednego z najważniejszych polskich badaczy. Najbardziej interesował go Egipt, gdzie po raz pierwszy trafił w latach 30. XX wieku, przed wybuchem II wojny światowej. Nad Nil wrócił w 1957 r. Wówczas razem z innymi archeologami z Polski odkryli fundamenty świątyni faraona Amazisa z VI w. p.n.e. Kolejne odkrycia przyczyniły się do tego, że to Polacy jako pierwsi na świecie mogli prowadzić prace badawcze w Aleksandrii. Tam z kolei trafili na łaźnie z czasów Cesarstwa Rzymskiego oraz pierwszy teatr w Egipcie. W późniejszych latach Kazimierz Michałowski odegrał ważną rolę podczas przeniesienia kompleksu dwóch świątyń (Abu Simbel) zbudowanych za rządów faraona Ramzesa II powyżej poziomu wody sztucznego Jeziora Nasera. Wnętrza świątyń Abu Simbel. / fot. Getty Images Obecnie Michałowskiego uważa się za twórcę polskiej szkoły archeologii śródziemnomorskiej. Po pierwszych ważniejszych odkryciach w Egipcie, praca Kazimierza Michałowskiego była kontynuowana przez jego ucznia – Karola Myśliwca. Na przestrzeni lat polscy archeolodzy zaczęli prowadzić wykopaliska na pięciu kontynentach – w tym w Ameryce Południowej. 
Stanowisko archeologiczne w Nakum. / fot. Getty Images Prace badawcze w miejscowości Nakum w Gwatemali są prowadzone od lat 90. ubiegłego wieku. Dotychczas największym sukcesem było odkrycie pierwszego królewskiego grobowca władcy Majów. Naukowcy szacują, że pochodzi z przełomu VII i VIII w. Oprócz szczątków w sarkofagu znaleziono między innymi jadeitowy pektorał z inskrypcją hieroglificzną. W kolejnych latach archeolodzy z Polski odkryli w Nakum następne grobowce, a także wykutą w skalę łaźnię parową. Projekt Archeologiczny Nakum jest realizowany przez Instytut Archeologii Uniwersytetu Jagiellońskiego i kierowany przez mgr Wiesława Koszkula i dr Jarosława Źrałkę. Zostańmy jeszcze na chwilę w Ameryce Południowej. Również w Peru Polacy mogą pochwalić się sukcesem, o którym pisały media na całym świecie. W 2013 r. polsko-peruwiański zespół archeologów odkrył kilkupoziomowy grobowiec El Castillo de Huarmey z suszonej cegły. W środku zachowały się 63 zmumifikowane ciała (w tym królowych Wari) i ponad 1200 artefaktów wykonanych ze złota, srebra i brązu. Wcześniejsze trzęsienia ziemi odkryły część skarbów, które szybko rozkradli huaqueos, czyli rabusie grobów i stanowisk archeologicznych. Żeby uchronić grobowiec przed splądrowaniem, badania były trzymane w tajemnicy. Post udostępniony przez ¡Vamos, Gringo! (@vamos.gringo) To odkrycie rzuca nowe światło na często zapominaną cywilizacją Wari, która rozwijała się jeszcze przed Inkami. W IX w. państwo Wari zajmowało większość terenu dzisiejszego Peru. Stolicę Huari zamieszkiwało około 40 tys. osób – było to więc wówczas jedno z największych miast na świecie."
"Pracujesz nad mięśniami? Nie tylko będziesz silniejszy, ale i zwiększysz swoje szanse na długie życie",https://www.national-geographic.pl/artykul/pracujesz-nad-miesniami-nie-tylko-bedziesz-silniejszy-ale-i-zwiekszysz-swoje-szanse-na-dlugie-zycie-220301120530,Unknown,"['Nauka', 'Odkrycia']","Wiadomości, jakie mają dla nas badacze, są zaskakujące. Nie trzeba wcale codziennie wyciskać potu na siłowni, żeby znacząco uodpornić się na najgorsze choroby cywilizacyjne. Zdaniem naukowców z Japonii wystarczy 30–60 minut treningu tygodniowo, żeby zmniejszyć ryzyko śmierci aż o 10-20 proc. Japończycy, których praca została właśnie opublikowana w czasopiśmie naukowym „British Journal of Sports Medicine”, przeanalizowali szesnaście wcześniejszych badań naukowych. Najwcześniejsze z nich opublikowano w 2012 r. Większość opisanych badań zostało przeprowadzonych w Stanach Zjednoczonych. Pozostałe – w Anglii, Szkocji, Australii i Japonii. Ostatecznie przeanalizowano dane dotyczące 480 tys. osób, sięgające nawet 25 lat wstecz. Jakie były rezultaty? Udało się ponownie potwierdzić dobrze znany związek między ćwiczeniami fizycznymi a długością życia. Wykazano, że gimnastyka szczególnie obniżała ryzyko zachorowania na cukrzycę, choroby układu krążenia i nowotwory.  Okazało się jednak, że szczególnie ważny jest pewien rodzaj ćwiczeń – budowanie masy mięśniowej. Jakie dokładnie ćwiczenia pomogą nam przedłużyć życie aż o jedną piątą? Może być to tradycyjny trening obejmujący podnoszenie ciężarów, brzuszki czy przysiady. Ale naszemu zdrowiu przysłużą się również inne czynności, o których zazwyczaj nie myślimy jako o gimnastyce: kopanie w ogródku lub noszenie dzieci. Co istotne, wzmacnianie masy mięśniowej przedłuża nam życie niezależnie od tego, czy wykonujemy również ćwiczenia cardio (czyli wytrzymałościowe). Naukowcy podkreślają, że już pół godziny-godzina tygodniowo pracy w ogrodzie to doskonały sposób, by dłużej pozostawać w zdrowiu. Badacze zwracają uwagę, że dane nie pozwalają rozstrzygnąć, czy więcej niż godzina ćwiczeń tygodniowo ma dodatkowy wpływ na przedłużenie życia. – Wpływ większej [niż godzina tygodniowo – przyp. red.] ilości ćwiczeń wzmacniających mięśnie na ryzyko zgonu jest niejasny – napisali w pracy. Wyniki nie oznaczają więc, że im więcej będziemy ćwiczyć, tym lepiej dla naszego zdrowia. Ważna jest po prostu regularna praca nad budowaniem masy mięśniowej. Jedną z ciekawych kwestii, które pozostały do wyjaśnienia jest to, jaki wpływ na długość życia ma połączenie ćwiczeń budujących mięśnie i ćwiczeń wydolnościowych? Badacze zajrzeli do trzech prac naukowych, które zajmowały się takim zagadnieniem. Co się okazało? W badanych grupach ryzyko zgonu zmniejszyło się aż o 40 proc. – Połączenie ćwiczeń budujących masę mięśniową oraz ćwiczeń aerobowych może jeszcze bardziej obniżać niebezpieczeństwo zapadnięcia na choroby układu krążenia, nowotwory i cukrzycę – podsumowali badacze.   "
"Egzoplanety, czyli planety pozasłoneczne. To odległe światy, które dopiero poznajemy",https://www.national-geographic.pl/artykul/egzoplanety-czyli-planety-pozasloneczne-to-odlegle-swiaty-ktore-dopiero-poznajemy,Unknown,['Kosmos'],"W języku greckim „exo” oznacza zewnętrzny. Dlatego egzoplanety (ang. exoplanets) to po prostu planety zewnętrzne, czyli pozasłoneczne – nie wchodzące w skład Układu Słonecznego. Już w XVI wieku włoski filozof i humanista Giordano Bruno przekonywał, że widoczne na nocnym niebie gwiazdy to odległe Słońca, wokół których poruszają się planety podobne do naszej Ziemi. Jednak na odkrycie pierwszych pozasolarnych planet musieliśmy zaczekać do XX wieku. Konkretnie do 1992 roku, kiedy to polski astronom Aleksander Wolszczan, wraz z Kanadyjczykiem Dalem Frailem, ogłosili, iż udało im się zarejestrować planety skaliste orbitujące wokół pulsara PSR B1257+12. Para radioastronomów dokonała tego odkrycia dzięki obserwacjom prowadzonym przez słynny, mierzący 305 metrów średnicy radioteleskop Obserwatorium w Arecibo na wyspie Portoryko. Polski naukowiec najpierw zidentyfikował w gwiazdozbiorze Panny milisekundowy pulsar PSR 1257+12. Następnie, we wrześniu 1991 roku, zinterpretował sygnały radiowe pochodzące z pulsara. Dzięki temu odkrył pierwsze trzy planety nienależące do Układu Słonecznego. Swoje badania oficjalnie zaprezentował w styczniu 1992 roku na zjeździe Amerykańskiego Towarzystwa Astronomicznego w Atlancie oraz w prestiżowym czasopiśmie naukowym „Nature”. To niezwykłe odkrycie oraz dalsze prace profesora Wolszczana sprawiły, naukowiec na stałe zapisał się w historii. Magazyn „Astronomy” umieścił go nawet na liście 25 największych odkrywców wszech czasów. Zajął tam miejsce obok m.in. Kopernika, Galileusza i Newtona. Do odkrycia pierwszych planet okrążających tzw. gwiazdę ciągu głównego (czyli gwiazdę podobną do naszego Słońca) doszło kilka lat później. Dokonali tego w październiku 1995 roku szwajcarscy astronomowie Michel Mayor i Didier Queloz, laureaci Nagrody Nobla z fizyki w 2019 roku. Odkryli egzoplanetę nazwaną  Dimidium (51 Pegasi b). To tzw. gorący jowisz o masie równej połowie masy naszego Jowisza. Dimidium krąży wokół wiekowej, liczącej sobie około 7,5 miliarda lat gwiazdy 51 Pegasi, zwanej też Helvetiosa. Dzisiaj wiemy, że planety pozasłoneczne występują w wielu różnych rozmiarach, mają rozmaite struktury i charakterystyki. Znamy egzoplanety w typie gazowych olbrzymów większych od Jowisza. A także małe, skaliste planety zbliżone wielkością do Ziemi lub Marsa. Mogą być tak gorące, że metal w ich wnętrzu się wręcz gotuje. Bywają też zamarznięte, zupełnie jak lodowe olbrzymy Uran i Neptun. Mogą krążyć po tak ciasnych orbitach, że pełen obrót wokół gwiazdy, czyli „rok”,  trwa zaledwie kilka dni. Inne krążą wokół dwóch słońc jednocześnie. Są też takie, które w wyniku kataklizmu zerwały się z grawitacyjnego sznurka gwiazdy i wędrują swobodnie przez galaktykę w permanentnej ciemności. Egzoplanety dzielimy na: Według danych NASA rozkład procentowy obecnie znanych egzoplanet to: Skoro istnieją pozasłoneczne planety, to powinny też istnieć systemy planetarne wokół gwiazd. Najbardziej zbliżonym do naszego, znanym nam układem planetarnym, jest mieszczący się 2,5 tys. lat świetlnych od nas układ Kepler-90. Jego centralna gwiazda jest niewiele większa od Słońca. Krąży wokół niej osiem planet o zróżnicowanych rozmiarach, w tym planety skaliste oraz gazowe olbrzymy. Jednak największe zainteresowanie mediów przypadło układowi TRAPPIST-1, odkrywanemu przez astronomów w latach 2015–2017. TRAPPIST-1 znajduje się w Gwiazdozbiorze Wodnika, 39 lat świetlnych od Ziemi. Wokół centralnej gwiazdy, która jest chłodnym czerwonym karłem, krąży co najmniej siedem, a możliwe, że nawet osiem planet. Trzy, a być może nawet cztery z nich mieszczą się w tzw. ekosferze, czyli może na nich występować woda w stanie ciekłym. Odkrycie systemu było możliwe dzięki wielu obserwacjom. Wykorzystano do nich: Potrzeba było tak wielu obserwacji, ponieważ polowanie na egzoplanety nie jest łatwe. Nie można zaobserwować ich bezpośrednio. Wiele zostało odkrytych dzięki obserwacjom ich przejść (transferów) na tle gwiazd. Inne wykryto dzięki obserwacjom radiowym pulsarów, których sygnał zmienia się, gdy obiega go planeta."
Nasza galaktyka jest prawdopodobnie pełna martwych cywilizacji,https://www.national-geographic.pl/artykul/nasza-galaktyka-jest-prawdopodobnie-pelna-martwych-cywilizacji,Unknown,['Kosmos'],"Nowe badanie, którego autorami są trzej fizycy z California Institute of Technology (Caltech), czyli Kalifornijskiego Instytutu Technicznego oraz jeden uczeń szkoły średniej, mówi, gdzie i kiedy życie mogło najprawdopodobniej pojawić się w Drodze Mlecznej. Oprócz  tego podejmuje ono próbę identyfikacji najważniejszego czynnika wpływającego na powszechność życia w Drodze Mlecznej: skłonność inteligentnych istot do samounicestwienia.   W badaniu tym, wykorzystano nowoczesną astronomię i modelowanie statystyczne do stworzenia mapy obrazującej powstawanie i śmierć inteligentnego życia w czasie i przestrzeni w całej Drodze Mlecznej. Jego wyniki stanowią w pewnym sensie aktualizację słynnego równania, które założyciel SETI (z ang. Search for Extraterrestrial Intelligence) Frank Drake napisał w 1961 roku. Znane jako „równanie Drake'a”, spopularyzowane przez fizyka Carla Sagana, opierało się na wielu tajemniczych zmiennych takich jak np. częstość występowania planet we wszechświecie, co wówczas było kwestią otwartą. 

Jak mówi współautor pracy, Jonathan H. Jiang, astrofizyk z JPL, czyli Laboratorium Napędu Odrzutowego NASA w Caltech: „Od czasów Carla Sagana przeprowadzono wiele badań. Zwłaszcza od czasu umieszczenia w kosmosie Kosmicznego Teleskopu Hubble'a i Kosmicznego Teleskopu Keplera, mamy dużo wiedzy na temat gęstości skupisk gazu i gwiazd w galaktyce Drogi Mlecznej, tempa formowania się gwiazd, formowania się egzoplanet oraz tempa eksplozji supernowych. Tak naprawdę, dziś znamy już niektóre z elementów równania Drake’a, które były tajemnicami w czasie gdy ono powstało. Autorzy badania skupili się na czynnikach mogących mieć wpływ na rozwój inteligentnego życia, takich jak przewaga w naszej galaktyce gwiazd podobnych do Słońca, wokół których krążą planety podobne do Ziemi; częstotliwość występowania supernowych, które emitują śmiertelne promieniowanie; prawdopodobieństwo i czas potrzebny na rozwój inteligentnego życia, jeśli warunki naturalne na jego planecie są odpowiednie; oraz możliwa tendencja zaawansowanych cywilizacji do niszczenia samych siebie. Modelując ewolucję Drogi Mlecznej w czasie, z uwzględnieniem powyższych czynników, naukowcy odkryli, że prawdopodobieństwo pojawienia się życia w oparciu o znane nam czynniki jest największe w odległości około 13 000 lat świetlnych od centrum galaktyki i 8 miliardów lat po jej uformowaniu. Dla porównania: Ziemia znajduje się około 25 000 lat świetlnych od centrum galaktyki, a ludzka cywilizacja powstała na jej powierzchni około 13,5 miliarda lat po uformowaniu się Drogi Mlecznej (choć proste formy życia pojawiły się na naszej planecie wkrótce po jej uformowaniu). "
4 zagadki Wszechświata. Czy zapomniana teoria Einsteina pomoże rozwiązać największe zagadki fizyki?,https://www.national-geographic.pl/artykul/skrecanie-czasoprzestrzeni-czy-zapomniana-teoria-einsteina-pomoze-rozwiazac-piec-zagadek-fizyki-naraz-211019023802,Michał Rolecki,"['Nauka', 'Kosmos']","Ogólna teoria względności opracowana przez Alberta Einsteina zakłada, że każda masa zakrzywia czasoprzestrzeń. Powoduje w niej „wgłębienie” – rozciągając i przestrzeń, i czas. To dlatego w pobliżu masywnych obiektów czas płynie wolniej. Ogólną teorię względności poddawano wielu testom. Niedawno badacze z Instytutu Astrofizyki Uniwersytetu Colorado w Boulder dokonali niezmiernie precyzyjnego pomiaru. Atomowe zegary zbudowane ze 100 tysięcy atomów strontu były w stanie zmierzyć wpływ różnicy 1 milimetra odległości od powierzchni Ziemi – a więc siły ziemskiej grawitacji – na upływ czasu. Teorię względności poddawano jednak wcześniej wielu testom. Każdy z nich zdawała bez zarzutu. Jest najlepszą teorią, która pasuje do obserwacji kosmosu – przynajmniej do pewnej skali. Mało kto wie, ale Einstein pracował też nad nieco innym matematycznym opisem kosmosu. Chciał opisać, jak masa nie zakrzywia czasoprzestrzeni, lecz ją skręca. Czasoprzestrzeń wokół masywnych ciał powinna więc nie tylko się uginać, ale i wirować. Przypominałoby to nieco atmosferyczny niż, wokół którego wiruje powietrze. Einstein nazwał tę teorię teleparalelizmem. Takie skręcanie czasoprzestrzeni przez masę tłumaczyłby nie tylko grawitację, ale i elektromagnetyzm. Teleparalelizm byłby „jednolitą teorią pola” – zwaną też Teorią Wszystkiego – poszukiwaną przez fizyków, która ma w jednym modelu wyjaśnić działanie wszystkich sił we Wszechświecie. Einstein opublikował swoją pracę w 1928 roku. Uwzględnił jednak w niej tylko grawitację. Elektromagnetyzm okazał się być zbyt trudny do opisania za pomocą równań opisujących skręcanie czasoprzestrzeni. Ta teoria Einsteina została w dużej mierze zapomniana. A szkoda, bo teoria ta wytłumaczyłaby 4 różne paradoksy, których nie potrafi wyjaśnić dzisiejsza fizyka. Teoria teleparalelizmu, która opisuje skręcanie czasoprzestrzeni przez masę, nie wymaga istnienia ciemnej materii i ciemnej energii. Rozwiązuje też problem różnych prędkości rozszerzania się Wszechświata. Kosmiczna inflacja w takich opisach również ma naturalne wytłumaczenie. Po prostu siła grawitacji inaczej odkształca czas i przestrzeń, niż dziś to zakładamy. Z matematycznego punktu widzenia łatwiej zresztą jest opisać, jak materia i energia poddaje się skręcaniu niż zakrzywianiu czasoprzestrzeni. Na niewielkich odległościach różnica między tymi dwoma opisami jest zaniedbywalna. Zaczyna być jednak widoczna w skali dużo większej niż Układ Słoneczny – dokładnie tam, gdzie współczesna fizyka napotyka największe problemy. W 2018 roku fizycy z brazylijskiego Narodowego Instytutu Badań Kosmicznych w Sao Paulo obliczyli, że skręcanie czasoprzestrzeni przez masę, czyli teleparalelizm, wyjaśniałoby problem różnych pomiarów prędkości ucieczek galaktyk. Uwzględnienie tego w równaniach sprawiło, że pomiary z obserwacji gwiazd supernowych i mikrofalowego promieniowania tła zaczęły się ze sobą zgadzać. W niewielkiej skali ogólna teoria względności, która zakłada, że masa tylko zakrzywia czasoprzestrzeń, sprawdza się bardzo dobrze. Ale być może nadal niewystarczająco dokładnie to badamy. Stąd w 2014 roku powstał pomysł, by na pokładzie satelity STEP (Satellite Test of the Equivalence Principle) zbadać ogólna teorię względności z dokładnością do jednej części na trylion (najdokładniejsze pomiary osiągały dotychczas precyzję jednej bilionowej). Pomysł zasadza się na tym, że podstawą teorii względności jest równoważność masy grawitacyjnej i bezwładnej. Siły bezwładności (podczas przyspieszania) i siły grawitacyjne działają na ciała w ten sam sposób. Z tego powodu nie da się odróżnić, czy winda unosi się w stanie nieważkości, czy swobodnie spada. Nie ma żadnego szczególnego powodu, dla którego tak musi być – prawa fizyki nie zabraniają, by obie te masy były różne. Jeśli dokładniejsze pomiary wykażą, że jednak istnieje niewielka różnica między działaniem grawitacji i przyspieszenia na taką samą masę, ogólna teorie względności będzie wymagać modyfikacji. Jeśli tak się stanie, to jest alternatywa – wysunięta przez Einsteina. To skręcanie czasoprzestrzeni przez masę, czyli teleparalelizm. Może się jednak okazać, że ogólną teorię względności można testować tylko w kosmicznych skalach. Tak czy inaczej, zagadki ciemnej materii i energii, inflacji i różnych prędkości rozszerzania się Wszechświata trzeba będzie w końcu wyjaśnić. Źródła: Univeristy of Colorado, New Scientist"
Jakie organizmy kryją się głębinach? Nie znamy ponad połowy form życia w oceanach,https://www.national-geographic.pl/artykul/o-oceanach-nadal-wiemy-dosc-malo-ponad-polowa-form-zycia-jest-niezbadana-220210120204,Unknown,['Przyroda'],"Podobnie jak kosmos oceany fascynują naukowców na całym świecie. Najgłębsze odmęty ziemskich akwenów skrywają wiele tajemnic. Z najnowszych badań opublikowanych na łamach czasopisma Science Advances dowiadujemy się, że w wodzie dosłownie roi się od nieznanych form życia. Ich rola w regulowaniu klimatu na Ziemi jest nie do przecenienia. Ze wszystkich części oceanów najmniej wiemy o dnach. Prowadzenie badań na takich głębokościach najczęściej przekracza możliwości nawet najnowocześniejszych sprzętów. Naukowcom udało się jednak uchylić rąbka tajemnicy. Po zsekwencjonowaniu DNA z osadów głębinowych ustalili, że jest w nich co najmniej trzy razy więcej żywych organizmów niż w wyższych partiach bliżej powierzchni. Większość nie została jeszcze zidentyfikowana. – Od lat 60. XX wieku wiadomo, że różnorodność gatunków w głębinach morskich jest bardzo duża […] Nowością dla nas jest fakt, że na wyższym poziomie taksonomicznym występuje jeszcze więcej zróżnicowanych form życia – komentuje Andrew Gooday, biolog głębinowy i emerytowany pracownik National Oceanography Center w Anglii w rozmowie z serwisem Live Science. Zespół naukowców zsekwencjonował DNA z 418 próbek pobranych na dnie w latach 2010–2016. Następnie porównali wyniki z próbkami zebranymi poza dnem morskim. Zamiast identyfikować poszczególne gatunki, skupili się na wyróżnieniu rodzin i rzędów. Dokonali tego na podstawie analizy różnych wariantów sekwencji DNA. Co najciekawsze, większości próbek nie można było przypisać do żadnej znanej grupy taksonomicznej, ponieważ do tej pory były nieznane nauce. Im głębiej w oceanie, tym więcej pytań pozostaje (jak na razie) bez odpowiedzi. / fot. Getty Images – To prawdopodobnie małe zwierzęta, mniejsze niż milimetr. Mówimy o pierwotniakach i wielu organizmach jednokomórkowych – uściśla Gooday. Jak dodaje, badania objęły tylko osady głębinowe. Bardzo możliwe, że w innych środowiskach żyje jeszcze więcej wciąż nieodkrytych organizmów. Autorzy badań nie są zaskoczeni tak bogatą różnorodnością dna morskiego. To wynika z ogromnej liczb mikrosiedlisk, w tym raf koralowych i mikrosiedlisk. Im mniej jednolite jest środowisko, tym większa szansa, że wyspecjalizują się w nim nowe gatunki zwierząt i roślin. Naukowcy odkryli również, że niektóre grupy planktonu odgrywają większą rolę niż inne w pochłanianiu dwutlenku węgla i regulowaniu klimatu. Proces ten nazywa się pompą biologiczną. Przyszłe badania pozwolą nam zrozumieć go jeszcze lepiej. Zanieczyszczenie oceanów bezpośrednio wpływa nie tylko na żyjące w nim stworzenia, ale też na ludzi. W najgorszych wypadkach wyrzucane gdziekolwiek plastikowe odpady trafiają do rzek, mórz lub oceanów. Szacuje się, że w akwenach na całym świecie pływa już ponad 600 tys. ton plastikowych śmieci. Część z nich jest zjadana przez zwierzęta morskie, co nierzadko kończy się śmiertelnym zatruciem lub uduszeniem. Reszta rozkłada się na coraz mniejsze i coraz bardziej szkodliwe kawałki."
